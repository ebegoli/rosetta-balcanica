Koalicioni i OJQ-ve “Të gjithë për gjykim të drejtë”
Misioni i OSBE-së në Shkup
Natali Petrovska, avokate
Doc.d-r Boban Misoski, Fakultetit Juridik “Justinianus Primus”, Shkup
АNALIZË E TË DHËNAVE NGA MONITORIMI PROCEDURAVE GJYQËSORE NË VITIN 2016
Natali Petrovska, avokate
Doc.d-r Boban Misoski, Fakultetit Juridik “Justinianus Primus”, Shkup
Përmbajtja e këtij publikimi nuk përfaqëson medoemos këndvështrimin apo qëndrimin e Misionit të OSBE-së në Shkup.
Misioni i përmbahet vendimit PC.DEC/81 të Këshillit të Përhershëm të OSBE-së.
HYRJE
Koalicioni “Të gjithë për gjykim të drejtë” është rrjet që përbëhet nga 14 organizata qytetare ku bëjnë pjesë shoqata qytetare të vendit, dhe ka për qëllim ndjekjen e proceseve gjyqësore para gjykatave kompetente që të sigurohen të drejtat e garantuara për gjykim të drejtë, ashtu siç është paraparë me Kushtetutë, me ligjet dhe me marrëveshjet e ratifikuara ndërkombëtare, të rritet vetëdija publike, të potencohet nevoja për reforma dhe të punohet në reformat e mundshme në procedurat gjyqësore, të shtohen njohuritë praktike të studentëve të drejtësisë dhe të përforcohet roli dhe kapaciteti i organizatave joqeveritare.
Për shkak të nevojës gjithnjë e më aktuale për ndjekje të lëndëve gjyqësore, e posaçërisht në fushën e të drejtës penale, gjegjësisht procedurës penale, Koalicioni, gjatë vitit 2016, me mbështetjen financiare  të  Misionit  të  OSBE-së  në  Shkup,  e  realizoi  projektin  “Përforcimi  i  pavarësisë, transparencës dhe efikasitetit të gjyqësisë nëpërmjet monitorimit të procedurave gjyqësore”, i cili paraqet vazhdim të aktiviteteve vëzhguese nga viti i kaluar.
Theksi u vendos në zbatimin e Ligjit të ri për procedurë penale, në të gjitha katër rajonet e apelit në vend, më saktë nëpër gjykatat themelore të vendit, me qëllim të përgatitjes së analizës për gjendjet, e cila do të përmbajë rekomandime për aktivitetet e ardhshme dhe domosdoshmërinë për reforma, me qëllim që të përforcohen kapacitetet e sistemit gjyqësor në vend.
МЕTODOLOGJIA
Vëzhguesit
Për nevojat e këtij projekti dhe për përgatitjen e analizës si produkt final nga të dhënat që janë në dispozicion, të cilat dolën nga ndjekja e procedurave gjyqësore, u angazhuan 15 vëzhgues me përvojë shumëvjeçare në vëzhgimin e procedurave gjyqësore në vend.
Që t’i përcaktonin sfidat më të shpeshta me të cilat ballafaqohen gjykatat dhe të gjithë pjesëmarrësit në procedurën penale, mirëpo edhe që të vërenin implementim joadekuat, gjegjësisht jo të plotë të Ligjit për procedurë penale, duhej që ata të kenë arsim të lartë, më konkretisht, studime të kryera juridike dhe njohje solide të materies penale, e veçanërisht të procedurës penale.
Pyetësori
Në procesin e mbledhjes së të dhënave nga ndjekja e bërë, vëzhguesit kishin në dispozicion mjet - pyetësor, sipas të cilit udhëhiqeshin nëpër sistemin për përpunimin e informatave dhe përshtypjeve fillestare, që i fitonin gjatë prezencës së tyre nëpër gjykata.
Konkretisht, pas informatave të plota të fituara fillimisht gjatë një shqyrtimi, në bazë 72 pyetjeve të sistematizuara në mënyrë precize në pyetësor, ata i fusnin të dhënat e mbledhura në masën dhe mënyrën që do t’i shërbente nevojave të kësaj analize.
Pyetësori u përgatit në përputhje me renditjen dhe udhëheqjen e procedurës penale para gjykatave kompetente, me theks në disa nga institutet e reja, gjegjësisht risitë e futura në Ligjin për procedurën penale, e kuptohet duke lënë edhe hapësirë të përshtatshme për ta shënuar perceptimin kognitiv personal nga ana e vëzhguesve.
TË DHËNA TË PËRGJITSHME
Në kuadër të këtij projekti, sistemi i vëzhgimit ishte i shpërndarë në territorin e gjithë vendit, gjegjësisht në katër zona të apelit, me atë që theksi u vendos në gjykatat në Shkup (Gjykata themelore Shkup 1), Veles, Manastir, Shtip, Tetovë, Kumanovë dhe Koçanë, ndërsa si synim ishin 450 shqyrtime gjyqësore, gjegjësisht 372 lëndë penale.
Nga ky numër i përgjithshëm, në Gjykatën themelore Shkup 1, Shkup, u ndoqën 198 shqyrtime, gjegjësisht 152 lëndë, në Gjykatën themelore në Veles 33 shqyrtime dhe po aq numër i lëndëve, në Gjykatën themelore në Kumanovë u ndoqën 14 shqyrtime që kishin të bëjnë me 12 lëndë, në Gjykatën themelore në Tetovë u vëzhguan 71 shqyrtime që ishin si rezultat i 57 lëndëve, në Gjykatën themelore në Manastir, numri i shqyrtime të ndjekura është i përafërt me numrin e përgjithshëm të lëndëve të vëzhguara, në Gjykatën themelore në Shtip ky numër ishte 29 shqyrtime që kishin të bëjnë me 23 lëndë dhe në fund në Gjykatën themelore në Koçanë numri i shqyrtime të ndjekura poashtu në masë të madhe përputhet me numrin e lëndëve, gjegjësisht 16 shqyrtime për 15 lëndë.
Pasqyrë tabelare të kësaj statistike është dhënë në tabelën e mëposhtme.
Statistika nga numri i shqyrtimeve të vëzhguara kundrejt numrit të lëndëve.
Duke pasur parasysh faktin se në fazën e fillimit të këtij projekti, filloi edhe procesi i grevës së administratës gjyqësore, i cili zgjati pothuajse sa gjysma e periudhës së paraparë për vëzhgim, edhe vetë dinamika e vëzhgimit nuk ishte konstante, gjegjësisht ndryshonte, me ç’rast numri më i madh i vëzhgimeve u realizua pas përfundimit të grevës.
Në fakt, sikurse edhe në vetë paraqitjen tabelore të dhënë më poshtë, mund të vërehet se në 3 muajt e fundit të procesit të vëzhgimit ka numër më të madh të shqyrtimeve të vëzhguara, gjegjësisht në shtator - 85, në tetor - 91 dhe në nëntor - 161 shqyrtime, (pasqyrë tabelare të kësaj statistike është dhënë në tabelën e mëposhtme).
Mirëpo, ajo që bie në sy është trendi i mbajtjes së shqyrtime gjatë periudhës së grevës së administratës gjyqësore në Gjykatën themelore Shkup 1 në Shkup.
Edhe pse në gjykatat e vendit kishte ngecje të punës, në pjesën më të madhe të tyre aspak edhe nuk janë mbajtur shqyrtime, respektivisht kishte bllokadë të plotë, në Gjykatën themelore Shkup 1 kjo nuk ndodhi.
Në këtë gjykatë një pjesë e gjykatësve punonin, gjegjësisht i mbanin shqyrtimet e caktuara, ndërsa një numër i vogël i tyre u solidarizuan me administratën dhe nuk punonin fare, edhe pse duhet të potencojmë se bëhej fjalë për një numër të vogël të gjykatësve.
Shqyrtimet sipas muajve
Nga të dhënat e mbledhura nga gjykatat e vendit, gjegjësisht nga numri i përgjithshëm i shqyrtimeve që u vëzhguan, ⅓ e tyre apo 153 seanca janë prolonguar, 119 prej tyre kanë përfunduar me aktgjykim, në 9 raste është tërhequr aktakuza, në vetëm 1 seancë është ndërprerë procedura penale, ndërsa 168 kanë vazhduar me ndërmarrjen e veprimeve të procesit në to, nga duket qartë edhe në grafikonin e mëposhtëm.
Realisht, ky numër është për t’u habitur, veçanërisht nëse merret parasysh fakti se në dy zonat më të mëdha të apelit, në Shkup dhe Manastir, numri i shqyrtimeve të prolonguara është dukshëm më i madh se sa në zonat e tjera.
Statistika e veprimeve të procesit sipas gjykatave
Sipas të dhënave, ky prolongim i shqyrtimeve është rezultat i më tepër rrethanave të parapara edhe në vetë ligjin për procedurë penale, mirëpo edhe jashtë tij.
Në fakt, problemet e natyrës së dërgimit jo të rregullt, mosparaqitjes në shqyrtimet gjyqësore të palëve të procedurës, mirëpo edhe të dëshmitarëve dhe të ekspertëve, mbeten si temë që patjetër duhet të shqyrtohet, me qëllim të avancimit dhe të përmirësimit të sistemit për sigurimin e prezencës së pjesëmarrësve të domosdoshëm në procedurë.
Nga të dhënat e analizuara vijmë deri te statistika se në masë të madhe prolongimi i shqyrtimeve është rezultat i mungesës së të akuzuarit në procedurë – në 97 raste, 45 gjegjësisht shgqyrtime, pastaj i prokurorit publik – 32 raste, i mbrojtësit - 26 raste, mirëpo edhe i përbërjes jo të plotë të ekipit gjyqësor të caktuar për shqyrtimin e lëndës konkrete - 4 raste, ndërsa nuk është për t’u nënçmuar as numri prej 53 shqyrtimeve që janë prolonguar për arsye “të tjera”.
Si njëra nga arsyet për mosardhjen e të akuzuarit në shqyrtim është theksuar edhe mosshoqërimi i tyre nga institucionet ndëshkuese-përmirësuese.
Në disa raste kjo është rezultat i moskoordinimit me sistemin për evidencë të shoqërimit të personave të privuar nga liria, në disa raste pamundësia teknike (e cila gjithsesi është e lidhur me mjetet financiare) që i akuzuari të sillet në gjykatë – kur bëhet fjalë për gjykime në qytete jashtë zonave ku gjenden institucionet ndëshkuese-përmirësuese, ndërsa në raste të tjera edhe përputhja e kohës me lëndë të caktuara gjyqësore të profilit të lartë,  për shkak të të cilave i gjithë sistemi i zonës së caktuar gjyqësore (në këtë rast i Gjykatës themelore Shkup 1, Shkup) praktikisht është i bllokuar dhe nuk funksionon.
Dispozitat ligjore për mungesën e përfaqësuesit të aktakuzës, gjegjësisht paditësit privat, qartë tregojnë se prezenca e tij në procedurë është e domosdoshme, mirëpo edhe përkundër këtij fakti, prokurorët publikë kanë munguar në 32 raste, gjegjësisht në 32 shqyrtime, që paraqet një përqindje të lartë prej 20% si arsye për prolongim nga numri i përgjithshëm i lëndëve të prolonguara.
Me këtë numër ndërlidhet edhe numri prej 26 shqyrtimeve në të cilat ka munguar mbrojtësi i të akuzuarit.
Arsye më e shpeshtë për këtë fakt është ndryshimi i mbrojtësve nga ana e të akuzuarve dhe sinkronizimi i tyre me obligimet e caktuara më parë në lëndë të tjera, mirëpo edhe domosdoshmëria për t’u njoftuar me faktet dhe provat e lëndës, gjë që padyshim kërkon kohë.
Dhe në fund, si shkak për prolongim që është shënuar në kategorinë “të tjera”, më shpesh është mungesa e dëshmitarëve ose e ekspertëve në procedurë, mirëpo edhe nevoja për prezantimin e ndonjë prove që nuk është siguruar ose ekspertize e cila akoma nuk është përgatitur.
Në këtë rast konkret, nën kategorinë “të tjera”, janë prolonguar gjithsej 53 shqyrtime.
Në paraqitjen e mëposhtme tabelore janë dhënë prolongimet e shqyrtimeve gjyqësore sipas qyteteve dhe arsyet më të shpeshta për këtë.
Siç e potencuam, ky është edhe njëri nga problemet më të hidhura të gjyqësisë që është duke zgjatur me vite të tëra.
Ajo që mund të nxirret si përfundim nga ky grafik është fakti se numri i prolongimeve është në proporcion të drejtë me madhësinë e qyteteve ku është bërë monitorimi, dhe kështu, në Shkup dhe në Manastir arsyet për prolongim janë më të shumta, gjegjësisht janë shfrytëzuar të gjitha opsionet e ofruara në pyetësor, për dallim nga qytetet më të vogla, si për shembull Velesi dhe Koçani.
Ajo që bie menjëherë në sy është mungesa e të akuzuarit si arsye për prolongim të shqyrtimit edhe në Shkup edhe në Manastir, që është e qartë edhe nga tabela e mëposhtme, mirëpo edhe mungesa e prokurorit publik (si përqindje më tepër në Shkup).
Shkaqet e prolongimit sipas qyteteve
Duke i pasur parasysh të dhënat nga vëzhgimi i realizuar gjatë vitit të kaluar, të dhënat e sivjetme nuk tregojnë ndonjë trend të rritjes, përkundrazi edhe vitin e kaluar edhe këtë vit, statistikisht, ⅓ e shqyrtimeve të monitoruara prolongohen, që do të thotë se prolongimi i shqyrtimeve gjyqësore është një problem serioz që nuk duhet të lihet pas dore, përkundrazi, duhet të gjenden zgjidhje ligjore që do ta avanconin procedurën me mekanizma për parandalim.
A do të bëhet kjo nëpërmjet bashkëpunimit më të mirë të organeve gjyqësore me ato që janë kompetente për shoqërimin e personave të privuar nga liria, për shkak se jo rrallë, mungesa e të akuzuarve në procedurë nuk është faj i gjykatës, apo ndoshta me anë të zbatimit më konsekuent të dispozitave që kanë të bëjnë me sanksionet për mosardhjen e palëve në procedurë, në rastin konkret të prokurorisë publike, mirëpo sidoqoftë është më se e qartë se nevojiten zgjidhje më të mira.
Sipas të dhënave të fituara nga vëzhgimi i realizuar, në 450 nga numri i përgjithshëm i shqyrtimeve të ndjekura, veprat më të shpeshta penale që janë kryer kanë të bëjnë me kapitullin “Vepra penale kundër pronës”, mirëpo edhe nga kapitulli “Vepra penale kundër jetës dhe trupit”, si dhe “Vepra penale kundër sigurisë në komunikacionin publik”.
Vepra më të shpeshta penale janë “Vjedhje e rëndë”, dhe “Vjedhje” në 60, gjegjësisht 38 nga shqyrtimet e vëzhguara, e pastaj vepra “Lëndim trupor” në 40 nga shqyrtimet e vëzhguara, “Rrezikim i sigurisë” në 20 shqyrtime, mirëpo edhe “Rrezikim i sigurisë në komunikacion” në 23, gjegjësisht “Vepra të rënda kundër sigurisë së njerëzve dhe pronës në komunikacion”, në 22 shqyrtime të vëzhguara.
Numri i veprave penale
Në gjithsej 450 shqyrtime të vëzhguara gjatë këtij viti, vëzhguesit kanë evidentuar gjithsej 815 të akuzuar të cilët janë paraqitur, si në lëndë në të cilat ka nga një të akuzuar, ashtu edhe në lëndë me më tepër të akuzuar, duke arritur kështu në numrin prej 37 të akuzuarve për një lëndë.
Numri i shqyrtimeve dhe i të akuzuarve në to
E drejta për mbrojtës në LPP është paraparë në nenin 71, gjegjësisht në nenin 74 të tij.
Në fakt, ligji parasheh se çdo person i dyshuar ose i akuzuar për vepër penale, ka të drejtë për mbrojtës gjatë gjithë procedurës penale kundër tij.
Me këtë rast, i akuzuari para marrjes së parë në pyetje ose para ndonjë veprimi tjetër që është paraparë me LPP, duhet të këshillohet se ka të drejtë për mbrojtës sipas zgjedhjes së tij, me të cilin mund të këshillohet, mirëpo edhe mbrojtësi të marrë pjesë gjatë marrjes së tij në pyetje.
Mirëpo, në rastet kur i akuzuari është memec, i shurdhër ose i paaftë që vetë të mbrohet me sukses ose nëse kundër tij zhvillohet procedurë penale për vepër për të cilën në ligj është paraparë dënim me burg të përjetshëm, ai patjetër duhet të ketë mbrojtës që në marrjen e parë në pyetje.
Domosdoshmërinë për të pasur mbrojtës, ligji e parasheh edhe në rastet kur është paraparë, gjegjësisht kur është përcaktuar masa e paraburgimit, edhe atë gjatë kohës sa zgjat paraburgimi.
Në qoftë se vjen në situatë që përsëri mbrojtja të jetë e domosdoshme, ndërsa i akuzuari nuk merr mbrojtës, atëherë kryetari i gjykatës do t’i caktojë atij mbrojtës sipas detyrës zyrtare për rrjedhën e mëtutjeshme të procedurës, deri sa aktgjykimi të bëhet i plotfuqishëm.
Nga të dhënat e mbledhura gjatë procesit të vëzhgimit erdhëm deri te kjo statistikë: kundrejt numrit prej 276 të akuzuarve që kishin angazhuar mbrojtës të tyre, për 38 të akuzuar janë caktuar mbrojtës sipas detyrës zyrtare, ndërsa 108 të akuzuar fare nuk kanë pasur mbrojtës.
Numri i shqyrtimeve ku i akuzuari ka pasur mbrojtës
Numri i shqyrtimeve ku i akuzuari ka pasur mbrojtës sipas detyrës zyrtare
Numri i shqyrtimeve ku i akuzuari nuk ka pasur mbrojtës
Ligji për procedurë penale parasheh 4 lloje të procedurave të shpejtuara edhe atë: 1) procedurë e shkurtuar e cila zbatohet në lëndët për të cilat është paraparë dënim me para ose dënim me burg deri në 5 vjet, 2) procedurë për sjellje të aktgjykimit në bazë të marrëveshjes me prokurorin publik dhe të dyshuarin, ku është paraparë marrëveshje sa i përket sanksionit, 3) procedurë për ndërmjetësim ku merr pjesë një person i tretë i veçantë – ndërmjetësuesi dhe 4) procedurë për lëshimin e urdhërdënimit me të cilën propozohet dhe shqiptohet sanksioni i caktuar në rast se ekzistojnë prova të mjaftueshme për vepra penale që janë në kompetencë të gjykatësit individual.
Duke pasur parasysh faktin se vëzhguesve të Koalicionit “Të gjithë për gjykim të drejtë” u është mundësuar qasje dhe prezencë vetëm në procedurat që zhvillohen në gjykatë dhe për të cilat mbahen shqyrtime publike, ata kanë mundësi që përveç në procedurat e rregullta, të marrin pjesë vetëm një njërën nga procedurat e parapara të shpejtuara, edhe atë në procedurën e shkurtuar.
Kështu, në bazë të të dhënave të mbledhura vijmë deri te numri prej 129 shqyrtimesh të mbajtura në procedurë të rregullt, numër ky që i përgjigjet 30% të shqyrtimeve të vëzhguara, dhe deri te numri prej 305 shqyrtimesh të mbajtura në procedurë të shkurtuar, që është 70% e shqyrtimeve të mbajtura.
Lloji i procedurës
SHQYRTIMI KRYESOR
Në bazë të ligjit për procedurë penale, pas përcaktimit nga ana e gjykatësit, gjegjësisht këshillit, se a janë të pranishëm në shqyrtimin kryesor të gjithë ata që janë të domosdoshëm për mbajtjen e saj, gjegjësisht se a mund të mbahet shqyrtimi edhe po qe se mungojnë disa nga personat e thirrur, gjykata e orienton shqyrtimin kryesor drejt mbajtjes së fjalimeve hyrëse.
Ky proces fillon me radhë, me atë që mundësinë për të mbajtur fjalim hyrës e fiton paditësi – përfaqësuesi i aktakuzës, gjegjësisht i padisë private penale, e pastaj edhe mbrojtësi, gjegjësisht i akuzuari.
Në këtë pjesë të procedurës, gjegjësisht me fillimin e zbatimit të këtij instituti, palët fitojnë mundësi që të paraqesin fakte vendimtare, të cilat kanë ndërmend t’i dëshmojnë, t’i prezantojnë provat që do t’i nxjerrin dhe t’i përcaktojnë pyetjet të cilat do t’i shqyrtojnë.
Mirëpo, LPP-ja parasheh dallim në veprimin e gjykatës, e me këtë edhe në zbatimin e këtij instituti, kur bëhet fjalë për procedurën e rregullt në krahasim me procedurën e shkurtuar.
Në fakt, kur bëhet fjalë për procedurën e rregullt, parimi i lartpërmendur i mbajtjes së fjalimit hyrës është rregull, me atë që mbrojtja gjithmonë ka të drejtë të mos mbajë fjalime hyrëse, mirëpo kur bëhet fjalë për procedurën e shkurtuar, e kjo është në mbi 80% të lëndëve gjyqësore duke pasur parasysh se përfshin vepra penale për të cilat është paraparë dënim me burg deri në 5 vjet, fjalimet hyrëse të përfaqësuesve të aktakuzës shndërrohen në prezantim të përmbajtjes së aktakuzës, ndërsa mbrojtja askund në ligj nuk është përfshirë me kontributin e saj në paraqitjen e fakteve vendimtare në dobi të mbrojtjes.
Kështu, fjalimet hyrëse, edhe pse nuk janë të detyrueshme me ligj në procedurën e shkurtuar, shpeshherë dinë të përdoren edhe nga ana e mbrojtësve.
Nga të dhënat e përpunuara që dolën nga monitoringu, vijmë deri te numri prej gjithsej 122 fjalimeve hyrëse që janë mbajtur nga ana e prokurorit publik, 59 nga mbrojtësi dhe 37 nga vetë i akuzuari.
Paraqitja tabelore e dhënë më poshtë tregon zbatimin e këtij instituti në procedurën e rregullt dhe atë të shkurtuar.
Ajo që është specifike dhe që menjëherë mund të vërehet është se në disa raste gjatë procedurës së rregullt, mbrojtësit e kanë shfrytëzuar të drejtën e tyre që të mos mbajnë fjalim hyrës, më saktë në 7 lëndë të vëzhguara.
Përkundër asaj se nuk është e paraparë – në procedurën e shkurtuar, në pothuajse 30% të rasteve, mbrojtësit megjithatë kanë mbajtur fjalime hyrëse.
Fjalimi hyrës
Vëzhguesit në kuadër të pyetësorit kishin për detyrë që, në bazë të perceptimit të tyre individual, të vlerësojnë se a mund të përcaktohet nga fjalimi i mbajtur hyrës se për cilat fakte vendimtare do të flasë më pas dhe do t’i dëshmojë ato pala në procedurë që e mban fjalimin hyrës.
Në bazë të kësaj janë mbledhur këto të dhëna:- në 49% të shqyrtimeve, fjalimi hyrës i prokurorit publik ka qenë i qartë, në 23% i paqartë, ndërsa në 28% të fjalimeve hyrëse ka mundur pjesërisht të përcaktohet se çka paraqet dhe çka do të dëshmojë prokurori, në 77% të shqyrtimeve, fjalimi hyrës i mbrojtësit ka qenë i qartë, në 8% i paqartë, ndërsa në 15% të fjalimeve hyrëse ka mundur pjesërisht të përcaktohen faktet të cilat mbrojtja, gjegjësisht mbrojtësi do t’i dëshmojë- në 35% të shqyrtimeve, fjalimi hyrës i paraqitur nga i akuzuari ka qenë i qartë, në 6% i paqartë, ndërsa në 59% të fjalimeve hyrëse ka mundur pjesërisht të përcaktohen faktet e të akuzuarit.
Nga të dhënat e fituara në këtë mënyrë padyshim mund të konstatohet se mbrojtësit e të akuzuarve janë më të qartë dhe më koncizë në fjalimet e tyre kundrejt prokurorëve publikë, kur bëhet fjalë për fjalimet hyrëse, mirëpo edhe se në përqindje të madhe faktet dhe provat pjesërisht të qarta të cilave iu referohen të akuzuarit tregojnë se është e domosdoshme të angazhohen njerëz profesionalë, në këtë rast mbrojtës, të cilët do t’i përfaqësonin interesat e tyre dhe të cilët, që në fillim të procedurës, gjykatës do t’i paraqesin një pasqyrë të qartë për qëllimet e tyre në aspekt të propozimit të provave dhe teorisë së rastit që do ta përfaqësojnë.
Mirëpo, duhet theksuar se edhe një pjesë e këtyre fjalimeve hyrëse të të akuzuarve, sipas pyetësorëve të vëzhguesve, janë dhënë në prezencë të mbrojtësve të tyre.
Poashtu, patjetër duhet të potencohet jokonsekuenca e detektuar gjatë veprimit të prokurorëve publikë në aspekt të shndërrimit të asaj që do të duhej të ishte fjalim hyrës në lexim të thatë të aktakuzës, pa e paraqitur teorinë e rastit, gjegjësisht tezën që e përfaqëson, e aq më pak pa përcaktuar pyetje juridike të cilat do të shqyrtoheshin, me qëllim që të dëshmohet arsyeshmëria e aktakuzës.
Nga të dhënat e përpunuara vijmë deri te statistika se në mbi 70% të rasteve ku është mbajtur fjalim hyrës nga ana e prokurorit publik, ai është shndërruar në lexim të aktakuzës, e jo në sqarim më të detajuar se çka do të ishte rezultati i saj.
Me fjalimet e këtilla hyrëse, as gjykata nuk e ka të qartë se çka dëshmon prokurori, as mbrojtja nuk e ka të qartë tezën e prokurorit për arsyeshmërinë e akuzës dhe si planifikon ta dëshmojë atë.
PRANIMI I FAJIT
Nga seancat e ndjekura, vëzhguesit kanë qenë të pranishëm në 95 seanca në të cilat i akuzuar e ka pranuar fajin.
Me këtë rast, këtu do t’i analizojmë të dhënat e fituara nga vëzhguesit sa i përket ligjshmërisë së pranimit të fajit, rolit të gjykatës dhe të palëve gjatë pranimit të fajit, si dhe disa rrethana të caktuara të pranimit të fajit në lidhje me disa institute specifike të procedurës penale që ndikojnë drejtpërdrejt mbi arsyeshmërinë dhe mbi ligjshmërinë e pranimit të fajit.
Në këtë drejtim, do të analizohen të dhënat për zbatimin e paraburgimit gjatë shqyrtimeve ku është bërë pranimi i fajit, si dhe sasia e provave të të nxjerra nga ana e gjykatës gjatë marrjes së vendimit për caktimin e llojit dhe lartësisë së sanksionit penal në kushte kur është bërë pranimi i fajit gjatë seancës së parë të shqyrtimit kryesor.
Kështu në grafikun e treguar mëposhtë shihet trendi i pranimit të fajit, gjegjësisht nga gjithsej 450 seanca të vëzhguara, nga të cilat 153 kanë qenë të prolonguara, vëzhguesit kanë qenë të pranishëm në 95 seanca në të cilat është bërë pranimi i fajit nga ana e të akuzuarit.
Po të krahasohet me numrin e përgjithshëm të seancave të mbajtura (168) mund të përfundohet se të dhënat për pranimin e fajit nga i akuzuari paraqesin një informatë mjaft relevante për nxjerrjen e përfundimeve.
Aq më tepër, kur merret parasysh se nga gjithsej 119 aktgjykime të analizuara, madje 95 janë sjellë nëpërmjet pranimit të fajit.
Pranimi i fajit dhe lloji procedurës penale
Të dhënat e fituara në këtë mënyrë e gjenerojnë përfundimin se pranimi i fajit është i pranishëm dhe është institut që përdoret në sistemin nacional të të drejtës ndëshkuese.
Bile, mund të përfundohet se ky institut, nga ana e subjekteve në procedurën penale, shihet si mjet efikas për përfundim të shpejtë, efikas dhe efektiv të procedurave penale.
Si argument plotësues në aspekt të rritjes së përdorimit të këtij instituti mund të na shërbejë edhe informata nga lëndët e vëzhguara gjatë vitit të kaluar, ku janë vërejtur 70 lëndë të pranimit të fajit nga ana e të akuzuarit nga gjithsej 550 seanca të vëzhguara, për dallim nga sivjet kur kemi rritje prej më shumë se një e treta, gjegjësisht janë vërejtur 95 lëndë në të cilat i akuzuari e ka pranuar fajin në shqyrtimin kryesor nga gjithsej 450 seanca të vëzhguara.
Megjithatë, në qoftë se analizohen raportet vjetore të gjykatave themelore1 do të vërehet se zbatimi i pranimit të fajit nuk është aq i madh sikurse te lëndët e vëzhguara, mirëpo qëndron përfundimi se ky institut përdoret gjithnjë e më shumë.
Pranimi i fajit në procedurë të shkurtuar
Sa i përket zbatimit të këtij instituti, argument plus është edhe fakti se nga të dhënat e analizuara nga ana e vëzhguesve, ky institut në masën më të madhe, rreth 85% zbatohet në procedurën e shkurtuar, gjegjësisht për veprat penale për të cilat është e paraparë dënim me burg deri në 5 vjet.
Kjo informatë e dëshmon tezën se gjykatat ndjehen të sigurta gjatë zbatimit të këtij instituti për veprat më të lehta penale, ndërsa në korrelacion me të dhënat nga raportet vjetore të gjykatave, si dhe me të dhënat e fituara nga vëzhguesit, fitohet përshtypja se ky institut nuk zbatohet aq shpesh për veprat më të rënda penale.
Informata e këtillë vetëm e vërteton faktin se bëhet fjalë për institut të ri, prandaj gjykatat, kuptohet, kanë rezerva të caktuara gjatë zbatimit të tij kur bëhet fjalë veprat më të rënda penale.
Sa i përket shpërndarjes gjeografike të institutit të pranimit të fajit në krahasim me numrin e përgjithshëm të seancave të vëzhguara, vërehet fakti se në përgjithësi pranimi i fajit është evidentuar në rreth një të pestën e seancave të vëzhguara, gjegjësisht rreth 20 për qind.
Dallim nga ky trend ka në Gjykatën themelore Shkup 1 dhe në Gjykatën themelore në Tetovë.
Kështu, në Gjykatën themelore Shkup 1 kemi numër më të vogël të seancave të vëzhguara në të cilat i akuzuari e ka pranuar fajin, gjegjësisht rreth 16 për qind nga numri i përgjithshëm i seancave të vëzhguara, ndërsa më shpesh pranimi i fajit është bërë në seancat e mbajtura në Gjykatën themelore të Tetovës, edhe atë në më shumë se një të tretën ose rreth 38 për qind të seancave të vëzhguara.
Pranimi i fajit sipas VP
Sa i përket llojit të kriminalitetit për të cilin të akuzuarit kanë qenë të gatshëm ta pranojnë fajin, mund të vërejmë se bëhet fjalë, në përgjithësi, për një diapazon të gjerë të veprave penale.
Në krahasim me vjetarët statistikorë për lëvizjen e krimit2, kjo na mundëson ta nxjerrim përfundimin se të akuzuarit kanë qenë të gatshëm ta pranojnë fajin parimisht për të gjitha veprat penale, gjeg-jësisht trendi i pranimit të fajit e ndjek trendin e veprave penale për të cilat zhvillohen procedura para gjykatave themelore.
Gjegjësisht, numër më të madh të pranimit të fajit ka për veprat penale kundër jetës dhe trupit, pronës dhe kundër sigurisë në komunikacionin publik.
Pastaj për veprat penale kundër pozitës zyrtare dhe kundër moralit seksual dhe lirisë seksuale.
Nga të dhënat e këtilla del përfundimi se pranimi i fajit të të akuzuarit gjatë shqyrtimit kryesor nuk varet nga lloji i veprës penale.
Përfundimi i këtillë, në përgjithësi është pozitiv për shkak se nuk detekton përzgjedhje të pranimit të fajit sipas llojit të veprës penale.
Në këtë drejtim, si përfundim plotësues imponohet teza se gatishmëria e të akuzuarve që ta pranojnë fajin varet nga fakti se në çfarë mase lënda dhe ngjarja juridike penale është hetuar nga organet e ndjekjes, gjegjësisht sa mirë është përgatitur aktakuza.
Grafikët e mëposhtëm kanë të bëjnë me analizën e rregullave procedurale për pranueshmërinë dhe ligjshmërinë e pranimit të fajit.
Kështu, në përputhje me obligimin ligjor nga neni 74 i LPP-së për prezencën e detyrueshme të mbrojtësit gjatë pranimit të fajit nga i akuzuari, nga të dhënat e analizuara të fituara nga vëzhguesit mund të përfundojmë se në të gjitha rastet ka qenë i pranishëm mbrojtësi i të akuzuarit.
A u parashtruan pyetje që të verifikohet pranimi fajitnë aspekt të të gjitha karakteristikave të VP?
Sa i përket të dhënave për verifikimin e të gjitha karakteristikave të veprës penale, mund të përfundojmë se gjatë vlerësimit të pranimit të fajit, gjykatësit në masë të madhe ia kanë sqaruar të akuzuarit se për çka është i akuzuar, gjegjësisht për çka e pranon fajin.
Megjithatë, akoma është e pranishme praktika, edhe pse me përmirësim minimal në krahasim me vitin e kaluar (87% në krahasim me 82%), se gjykatësit, të akuzuarve vetëm ua lexojnë aktakuzën, ose vetëm ua sqarojnë procesin e përcaktimit të llojit dhe të lartësisë së sanksionit, në përputhje me dispozitat e Ligjit për përcaktimin e llojit dhe të lartësisë së sanksionit penal.
Prandaj, mund të përfundojmë se gjykatësit do të duhet t’i kushtojnë vëmendje më të madhe si të akuzuarit, ashtu edhe mbrojtësit të tij, në aspekt të kërkesës për dhënie të ndihmës adekuate juridike për klientët e tyre, gjatë sqarimit të esencës së veprës penale, provat me të cilat prokurori e mbështet esencën, si dhe mënyrën në të cilën është kryer vepra penale.
Gjegjësisht, gjykata duhet të jetë plotësisht e bindur se i akuzuari e ka kryer pikërisht veprën penale që është shënuar në aktakuzë, respektivisht, pikërisht veprën penale të cilën i akuzuari e ka pranuar gjatë shqyrtimit kryesor.
Kështu, nuk është e pranueshme praktika e gjykatës që vetëm ta lexojë aktakuzën, ose praktika e shënuar në njërin nga pyetësorët e vëzhguesve, ku i akuzuari ka thënë se e pranon fajin, mirëpo se vepra nuk është kryer në mënyrën në të cilën është shënuar në aktakuzë.
Kundërshtimi i këtillë i të akuzuarit ose korrigjimi i aktakuzës nga ana e tij gjatë pranimit të fajit nuk guxon të pranohet nga gjykata si pranim vullnetar i fajit për veprën konkrete të shënuar në aktakuzë dhe gjykata duhet ta refuzojë atë dhe të vazhdojë me shqyrtimin kryesor sikur pranimi i fajit të mos jetë bërë fare, në kuptim të neneve 381 dhe 334 të LPP.
A u parashtruan pyetje që të verifikohet se a është bërë pranimi fajit në mënyrë vullnetare?
Interesante është informata se vëzhguesit në 13% të seancave të vëzhguara në të cilat është bërë pranimi i fajit nga ana e të akuzuarit kanë vërejtur jokonsekuencë në aspekt të pranimit vullnetar të fajit.
Kjo do të thotë se në 11 raste i akuzuari nuk e ka pranuar fajin në mënyrë vullnetare apo ka pasur rezerva të caktuara, mirëpo gjykata këto rezerva nuk i ka marrë parasysh dhe e ka pranuar këtë pranim të mangët të fajit.
S’ka nevojë të thuhet se praktika e këtillë e gjykatave duhet të çrrënjoset, veçanërisht nëse merret parasysh roli i gjykatës në procedurën për pranimin e fajit ose në procedurën për arritje të marrëveshjes për llojin dhe lartësinë e sanksionit penal, ku ajo paraqitet si garantuese dhe mbrojtëse e të drejtave të të akuzuarit.
Me praktikën e këtillë, vetëm stimulohet zbatimi i parregullt i pranimit të fajit dhe tolerohet taktika e paditësit të autorizuar për të gjetur autor të veprës, vetëm me qëllim që të procesohen lëndët nëpër labirintet gjyqësore, pa mbajtur llogari për atë se kush është autori i vërtetë i veprës penale, e as për mbrojtjen e drejtësisë.
A u parashtruan pyetje që të verifikohet se a është i vetëdijshëmi akuzuari për pasojat e pranimit të fajit?
Në përqindje të njëjtë të rasteve vëzhguesit kanë vërejtur edhe mungesë të vetëdijes te i akuzuari në lidhje me pranimin e fajit.
Me këtë rast, bëhet fjalë për rastet e detektuara nga ana e vëzhguesve ku gjykata aspak nuk i ka kushtuar vëmendje kundërshtimit të të akuzuarit gjatë pranimit të fajit, gjë që çon në përfundimin se në këto raste bëhet fjalë për pranim të detyrueshëm të fajit.
Interesante është informata e vëzhguesve për një rast kur gjykata madje drejtpërdrejtë e ka këshilluar të akuzuarin që ta pranojë fajin, me qëllim që të mos të ngritet aktakuzë ndaj një kushëriri më të rritur të afërt të tij, në emër të të cilit ka qenë i regjistruar matësi i rrymës elektrike, në rastin kur prokurori publik e ka akuzuar të akuzuarin për kryerje të veprës penale – vjedhje e rrymës elektrike sipas nenit 235-а nga KPM-ja.
Kështu, në vend që në këto raste gjykatësit t’i mbrojnë interesat e drejtësisë dhe të jenë të paanshëm, në fakt ata kanë pasur qëndrim të formuar sa i përket fajit të të akuzuarit pa marrë parasysh mbrojtjen e tij, e as parimin e supozimit të pafajësisë së të akuzuarit.
Me këtë rast, edhe përkundër përmirësimit të vogël të qartë në krahasim me vitin e kaluar, megjithatë, brengos fakti se akoma ekzistojnë raste të caktuara kur gjykata në vend që të jetë arbitër pasiv gjatë vlerësimit të aspektit vullnetar dhe të vetëdijes së të akuzuarit gjatë pranimit të fajit, ajo në mënyrë aktive i përfaqëson interesat e njërës nga palët, edhe atë në kundërshtim me interesat e drejtësisë.
Në këtë drejtim, imponohet përfundimi se ka nevojë për trajnim plotësues të gjykatësve me qëllim të mbrojtjes proaktive të drejtësisë në kushte kur është bërë pranimi i fajit gjatë shqyrtimit kryesor, gjegjësisht për rritjen e rolit të tyre aktiv gjatë vlerësimit të pranimit të bërë të fajit.
Rol ky që është i ngjashëm me rolin e gjykatës në procedurën e përzier penale.
Gjegjësisht, me qëllim që të përcaktohet se a e ka pranuar i akuzuari fajin në mënyrë të lirë dhe me vetëdije të plotë për të gjitha pasojat e tij, gjykata mundet dhe duhet të jetë aktive, e madje edhe inkuizitore gjatë vlerësimit të pranimit të fajit, me atë që madje mund të kërkojë edhe prova plotësuese apo deklarata nga i akuzuari me qëllim të zbardhjes së plotë dhe sqarimit të ngjarjes juridike penale e që të jetë e bindur se i akuzuari me të vërtetë është autor i veprës që e pranon3.
A u nxorën prova pas pranimit të fajit?
Në fund, përveç verifikimit të aspektit vullnetar dhe të vetëdijes gjatë pranimit të fajit, gjykata duhet të vlerësojë se a është mbështetur pranimi i këtillë i fajit në mënyrë adekuate edhe me prova.
Me këtë rast, në paragrafin 3 të nenit 381 të LPP-së, parashihet obligimi që gjykata të vlerësojë se a është mbështetur pranimi i fajit me prova, gjegjësisht gjykata gjatë shqyrtimit kryesor vetëm i prezanton provat që janë në dobi të përcaktimit adekuat të llojit dhe të lartësisë së sanksionit penal.
Duke i pasur parasysh informatat e vëzhguesve, mund të përfundojmë se kjo pjesë e procedurës për vlerësim të pranimit të fajit nga i akuzuari është “më e lëndueshme” në aspekt të parandalimit të dëshmive të rrejshme.
Kështu, nga të dhënat bëhet e qartë se gjykata prezanton relativisht pak prova me të cilat do ta mbështeste pranimin e fajit, ndërsa aktgjykimin në masë më të madhe e bazon mbi dëshminë, gjegjësisht mbi pranimin e fajit nga ana e të akuzuarit.
Vëzhguesit vetëm në nëntë seanca të vëzhguara kanë vërejtur prezantim të provave me qëllim të përcaktimit të llojit dhe të lartësisë së sanksionit penal.
Me këtë rast, edhe më problematik është fakti se në gjysmën, gjegjësisht në 5 nga këto seanca, gjykata si provë e ka prezantuar vetëm atë që personi i akuzuar ka qenë i dënuar edhe më parë.
Me këtë rast, nuk ka nevojë të elaborohet aspekti problematik i dënimit të mëparshëm si provë prima facie.
Për arsye të thjeshtë se dënimi i mëparshëm4, vetvetiu nuk është arsye e mjaftueshme për ta përcaktuar mënyrën kriminale të jetës së një personi.
Gjegjësisht, dënimi paraprak duhet të anal-izohet nga aspekti i llojit të veprës penale për të cilën ka qenë i dënuar më parë i akuzuari, kohës që ka kaluar prej dënimit të mëparshëm deri në momentin e pranimit të fajit dhe kuptohet, mënyrës së jetës së të akuzuarit gjatë kësaj periudhe.
Diçka që thjeshtë nuk ka mundësi të caktohet nëpërmjet një operacioni të thjeshtë matematikor për llogaritjen e dënimit paraprak si nëntë pikë5, me qëllim që të fitohet dënim më i rreptë.
Në bazë të këtyre të dhënave, detyrimisht del përfundimi se gjykata patjetër duhet të ketë rol aktiv gjatë seancës së provës, gjegjësisht të ketë autorizim të kërkojë nga palët të prezantojnë prova në sasi dhe cilësi që janë të domosdoshme që gjykata të mund ta pranojë në tërësi pranimin e fajit nga i akuzuari si i rregullt dhe i drejtë, e pastaj edhe ta përcaktojë sanksionin adekuat.
Shkaqet për prezantimin e këtillë të provave nuk gjenden vetëm te roli i gjykatës, por janë rezultat edhe i disa paqartësive në vetë LPP.
Në fakt, në LPP është e paraparë se palët i propozojnë provat, ndërsa gjyka-ta pasi ta pranojë pranimin e fajit nga ana e të akuzuarit para vetes e ka vetëm listën e provave që do të prezantoheshin gjatë procedurës së provës për ta mbështetur aktakuzën (neni 321, paragrafi 2 i LPP).
Kjo do të thotë se gjykata nuk e di dhe nuk mund ta dijë që më parë se ndonjëra nga provat e shënuara a do të shkojë në favor të pranimit të fajit ose jo, dhe në çfarë mase ndonjëra nga këto prova mund të kontribuojë për përcaktimin e llojit dhe lartësisë së sanksionit penal.
Aq më tepër, ekziston edhe dilema se a do të kishte interes ndonjëra nga palët për zbardhje të plotë të provave nëpërmjet metodave voluminoze për marrje të drejtpërdrejtë dhe të kryqëzuar në pyetje të dëshmi-tarëve në kushte kur i akuzuari e ka pranuar fajin.
Mu për këtë, është e domosdoshme reformë e LPP-së edhe atë në drejtim të modifikimit të dispozitave me të cilat rregullohet shqyrtimi kryesor, me atë që do të pranohej zgjidhja burimore që ekziston në sistemin e të drejtës ndëshkuese të SHBA-ve, e ajo është mbajtja e seancës së veçantë për përcaktimin e llojit dhe të lartësisë së sanksionit.
Mu nëpërmjet kësaj seance do të evitohej dilema me të cilën ballafaqohen gjykatat e vendit, në përputhje me dispozitat aktuale të LPP-së, sipas të cilave nuk ka mjet efikas për prezantimin e provave për ta mbështetur pranimin e fajit dhe përcak-timin e sanksionit më adekuat, dhe për këtë arsye detyrimisht mbështetet vetëm mbi provat më të thjeshta, gjegjësisht mbi evidencën për dënimin e mëparshëm të të akuzuarit, si dhe mbi dispozitat edhe ashtu kontestuese6 të Ligjit për përcaktimin e llojit dhe të lartësisë së sanksionit.
Në lidhje me pyetjen, ”A ka mbrojtësi kohë të mjaftueshme që ta këshillojë të akuzuarin?”, vëzhguesit kanë pasur mundësi të vlerësojnë vetëm në një të tretën e seancave të vëzhguara në të cilat i akuzuari e ka pranuar fajin.
Gjegjësisht në 29 prej 31 përgjigjeve, apo në 94% të rasteve, janë përgjigjur se i akuzuari ka pasur kohë të mjaftueshme të këshillohet me mbrojtësin e tij, ndërsa në 6% kanë konstatuar se i akuzuari nuk është këshilluar ose nuk ka pasur kohë të mjaftueshme që të këshillohet me mbrojtësin e tij.
Megjithatë, të dhënat e këtilla nuk mund të problematizohen edhe aq shumë, për një arsye të thjeshtë, se nëse i akuzuari ka pasur mbrojtje edhe gjatë fazave të mëparshme të procedurës penale, mund të pritet se pranimi i fajit është dakorduar dhe është elaboruar që më parë me mbrojtësin e tij.
Problematike do të ishte praktika nëse bëhet fjalë për raste kur i akuzuari nuk ka pasur mbrojtës, ndërsa ka vendosur ta pranojë fajin, dhe më pas ka angazhuar mbrojtës ose gjykata i ka caktuar mbrojtës sipas detyrës zyrtare.
Në këto raste konsiderojmë se gjykata patjetër duhet t’u japë kohë të mjaftueshme të akuzuarit dhe mbrojtësit, me qëllim që mbrojtësi të mund t’ia sqarojë klientit të tij pasojat nga pranimi i fajit.
Aq më tepër, në qoftë se këto vërejtje në 6% të seancave bëjnë pjesë në këtë grup të rrezikut, atëherë praktika e këtillë e gjykatës do të duhej të çrrënjoset dhe nuk do të duhej të tolerohej nga asnjëra palë, pa marrë parasysh se sa do të ishte i favorshëm pranimi i fajit nga i akuzuari, si për të akuzuarin dhe mbrojtësin e tij, ashtu edhe për prokurorin publik.
Për arsye të thjeshtë se kjo praktikë është kundërligjore dhe në kundërshtim me interesat e drejtësisë.
PARABURGIMI DHE MASAT PËR SIGURIMIN E PREZENCËS
Në Ligjin për procedurë penale, sipas nenit 144, janë paraparë këto masa për sigurimin e prezencës: ftesa, masat parandaluese, të garancisë, arrestimi, heqja e lirisë, mbajtja, paraburgimi afatshkurtër, paraburgimi shtëpiak dhe paraburgimi.
Me këtë rast, nga kjo paletë e masave, vëzhguesit kanë qenë të pranishëm vetëm në 34 seanca në të cilat personat e akuzuar kanë qenë në paraburgim si në tabelën e mëposhtme, ndërsa masat më të lehta për sigurimin e prezencës së personit të akuzuar janë zbatuar vetëm në 14 raste.
Nga të dhënat e fituara, mund të vërehet tendenca se nuk ka përdorim tepër të madh të paraburgimit nga ana e gjykatës në lëndët e analizuara që janë dokumentuar nga ana e vëzhguesve, gjegjësisht ky numër sillet në rreth 8 për qind të lëndëve të vëzhguara.
Megjithatë, duke e pasur parasysh llojin e veprave penale të cilat janë vëzhguar gjatë seancave, mund të përfundojmë se paraburgimi nuk zbatohet në përqindje shumë të ulët ose të papërfillshme  në krahasim me seancat e tjera.
Me këtë rast, brengos fakti që është vërejtur nga ana e vëzhguesve se akoma vazhdon të ekzistojë praktika në gjykatë për të mos dhënë arsyetime adekuate për shkaqet për përcaktimin e masës së paraburgimit, e as vlerësimi real i faktorëve dhe theksimi i tyre në vendimet për vazhdimin e masës së paraburgimit nga ana e gjykatës7.
Përveç zbatimit të masës së paraburgimit, vëzhguesit kanë vërejtur se masat më të lehta për sigurimin e prezencës së të akuzuarit nga ana e gjykatës janë zbatuar vetëm në 26 raste (shih tabelën).
Vëzhguesit kanë vërejtur se këto masa në 14 raste janë përcaktuar për personin e akuzuar, në dy raste janë përcaktuar për pjesëmarrësit e tjerë në procedurën penale, gjegjësisht nga një herë është zbatuar sjellja e detyrueshme e të dëmtuarit dhe e dëshmitarit, ndërsa në 10 rastet e tjera bëhet fjalë për zbatimin e masës më të lehtë - ftesës.
Duke i pasur parasysh këto informata, si koment i patjetërsueshëm imponohet fakti se gjykata aspak nuk i merr parasysh masat të cilat mund të jenë alternativë e mirëfilltë për masën më të rëndë – paraburgimin, efikasiteti i të cilave është i pranuar në sistemet e tjera më të zhvilluara të të drejtës ndëshkuese.
Në këtë drejtim, mbetet konstatimi se masat më të lehta paraqesin vetëm zbukurim normativ në LPP-në tonë, dhe se zbatohen në raste jashtëzakonisht të rralla ose fare nuk zbatohen në praktikë.
Për fat të keq, këtë fat e ndajnë masat e garancisë, paraburgimit shtëpiak dhe pjesa më e madhe e masave parandalueset.
Në këtë drejtim, duhet të përmenden edhe argumentet për shkak të të cilave këto masa janë lënë pas dore, e kjo, në plan të parë, është kështu për shkak se nuk ka mekanizëm adekuat për zbatimin dhe kontrollin e tyre, e as që gjykata disponon me mjete adekuate të cilat do t’i ofronin të dhëna të mjaftueshme për të qenë e bindur se me të vërtetë gjatë zbatimit të tyre, gjykata do të ketë garanci të mjaftueshme se personi i akuzuar do të paraqitet në seancat e shqyrtimit kryesor dhe se nëpërmjet zbatimit të tyre me të vërtetë janë eliminuar ose janë zvogëluar rreziqet për shkak të të cilave këto masa edhe i janë përcaktuar personit të akuzuar.
Mu për këtë, në këtë drejtim jepet rekomandimi që të zhvillohen mekanizma për mbështetje institucionale për gjykatën që t’i zbatojë masat më të lehta për sigurimin e prezencës së personit të akuzuar gjatë procedurës penale.
Në këtë drejtim, këto mekanizma kryesisht i shohim duke i zhvilluar kapacitetet e Shërbimeve të provës, të krijuara në përputhje me Ligjin për shërbimin e provës, duke bërë ndryshime ligjore në Ligjin për shërbimin e provës për inkorporimin e këtyre masave në kompetencën e këtyre shërbimeve, si dhe zbatimin e LPP-së në atë aspekt që shërbimeve të provës t’u jepet obligimi që këto të dhëna t’ia japin gjykatës sipas detyrës zyrtare dhe të gjenerojnë vlerësime për rrezikun e personit të akuzuar, dhe në bazë të këtyre vlerësimeve gjykata do ta bazonte për zbatimin e masës më adekuate për sigurimin e prezencës së të akuzuarit.
Në fund, nëpërmjet këtyre rekomandimeve, gjykata do të mund të japë arsyetim të bazuar në fakte për vendimet e saj me të cilat i zbaton masat për sigurimin e prezencës.
Në aspekt të vlerësimit të ligjshmërisë së procedurës për zbatimin e këtyre masave, mund të përfundojmë se përveç në një rast, në të gjitha rastet e tjera janë respektuar kërkesat e LPP-së për prezencë të mbrojtësit gjatë përcaktimit të paraburgimit të personit të akuzuar.
Paraburgim-pa mbrojtës
Mirëpo, është për t’u përshëndetur praktika e analizuar nga ana e vëzhguesve (grafiku i mëposhtëm) kur gjykata në tërësi i ka plotësuar dispozitat e procesit për prezencë të detyrueshme të mbrojtësit në kushte kur personi i akuzuar që është paraburgosur e ka pranuar fajin për veprën e kryer penale.
Pranimi i fajit me mbrojtës-paraburgimuzuaritojtës?
Problematike është praktika e vërejtur (shih në grafiku e mëposhtëm) kur gjykata nuk ka vepruar në kuptim të nenit të LPP-së, sipas të cilit, pas pranimit të fajit hiqet paraburgimi nëse ka qenë i përcaktuar për shkak të ekzistimit të rrezikut të bazuar se i akuzuari do t’i fshehë, do t’i falsifikojë ose do t’i shkatërrojë gjurmët e veprës penale ose nëse disa rrethana të veçanta tregojnë se do ta pengojë procedurën penale duke ndikuar mbi dëshmitarët, ekspertët, bashkautorët ose fshehësit.
Në fakt, edhe përkundër numrit të vogël të shkeljeve të konstatuara, gjegjësisht nga katër rastet e vërejtura, gjykata në dy raste ka vepruar në kundërshtim me LPP-në, gjegjësisht nuk e ka anuluar paraburgimin pas pranimit të fajit nga ana e personit të akuzuar, megjithatë, ekzistimi i rasteve të këtilla nuk duhet të mbetet i paanalizuar.
Kjo për arsye të thjeshtë se në qoftë se udhëhiqemi nga parimi se iura novit curia, atëherë mund të përfundojmë se në këto raste paraburgimi, sipas të gjitha rasteve, është përcaktuar mbi më tepër baza, kështu që gjykata në mënyrë racionale ka menduar se kanë ekzistuar bazat e tjera për vazhdimin e masës së paraburgimit edhe përkundër pranimit të fajit nga ana e personit të paraburgosur.
Megjithatë, në qoftë se pranohet ky argument, mbetemi në problemin ekzistues, që u theksua edhe në këtë raport, për bazimin në fakte të vendimeve për përcaktimin e paraburgimit, përcak-timin e tyre, shpeshherë, në mënyrë jokritike dhe të pabazë mbi më tepër baza të nenit 165 të LPP-së, si dhe problemi i theksuar sa i përket arsyetimeve të vendimeve për përcaktimin e masës së paraburgimit të bazuara mbi fakte dhe prova (jo)adekuate, të cilat shënohen në mënyrë (jo)adekuate në ato vendime.
A është anuluar paraburgimi pas pranimit të fajit?
Të gjitha arsyetimet e tjera të këtyre pohimeve të vëzhguesve do të çonin në përfundimin se bëhet fjalë për mohim të parimit të lartpërmendur të të drejtës romake, e me vetë këtë edhe për zbatim jo të drejtë të dispozitave të LPP-së.
Aq më tepër, nëse në këto raste është vepruar në këtë mënyrë nga ana e gjykatës, atëherë mbrojtësit, e bile edhe prokurori publik si rojtar i ligjshmërisë, 63 nuk do të duhej ta tolerojnë veprimin e këtillë, edhe atë duke e kundërshtuar këtë me ankesë, për arsye të thjeshtë se në këto raste rrezikohet e drejta themelore e njeriut – e drejta e lirisë.
PROCEDURA E PROVAVE
Procedura e provave si segment i shqyrtimit kryesor është paraparë në nenet prej 382 deri në 394 të LPP-së dhe si e tillë në mënyrë të vazhdueshme gjendet edhe në ligj, mirëpo edhe në pyetësorin e sistematizuar të Koalicionit, pas këshillave dhe mundësisë së të akuzuarit që ta pranojë fajin gjatë shqyrtimit.
Kjo pjesë e procedurës ka renditje të paraparë në mënyrë të qartë në aspekt të nxjerrjes së provave.
Konkretisht, së pari nxirren provat e akuzës dhe ato që janë në korrelacion me kërkesën pronësore-juridike, e pastaj provat e mbrojtjes  dhe provat eventuale të akuzës, të cilat do t’i përgënjeshtronin provat e mbrojtjes, në formë të replikës, mirëpo edhe provat e mbrojtjes si përgjigje ndaj këtij përgënjeshtrimi, të titulluara si duplika.
Ligji për procedurë penale përcakton 3 mënyra të marrjes në pyetje – të drejtpërdrejtë, të kryqëzuar dhe plotësuese.
Marrjen e drejtpërdrejtë në pyetje e bën pala e cila e ka propozuar dëshmitarin, përkatësisht ekspertin ose këshilltarin teknik, marrjen në pyetje në mënyrë të kryqëzuar e bën pala e kundërt, ndërsa marrjen në pyetje në mënyrë plotësuese e bën përsëri pala e cila e fton dëshmitarin, përkatësisht ekspertin dhe pyetjet që parashtrohen gjatë kësaj marrje në pyetje janë të kufizuara në pyetjet e parashtruara gjate marrjes në pyetje të palës së kundërt.
Pas përfundimit të marrjes në pyetje të palëve, kryetari i këshillit (dhe anëtarët e tij) mund të parashtrojnë pyetje.
Në procesin e procedurës së provave, gjykata ka rol ta kontrollojë mënyrën dhe renditjen e marrjes në pyetje të dëshmitarëve dhe ekspertëve dhe nxjerrjen e provave duke mbajtur llogari për efikasitetin, ekonomizimin e procedurës, si dhe për përcaktimin e të vërtetës.
Gjykata në këtë pjesë të procedurës vendos edhe për kundërshtimet e palëve, me ç’rast mund të ndalojë ndonjë pyetje ose përgjigje të pyetjes që është parashtruar më herët, nëse e vlerëson si të palejueshme ose irelevante për lëndën ose në qoftë se pyetja e përmban edhe pyetjen dhe përgjigjen, kuptohet marrja në pyetje në formë të kryqëzuar paraqet përjashtim nga kjo.
Në bazë të të dhënave të mbledhura, vëzhguesit kanë konstatuar se në këtë pjesë ka respektim të rreptë të dispozitave ligjore, me përjashtim minimal të evidentuar prej 1%, gjegjësisht në vetëm 2 lëndë është evidentuar mospërputhje në renditjen ligjore të nxjerrjes së provave, edhe atë me arsyetimin se bëhet fjalë për ekonomizim të procedurës.
Mirëpo, ajo që në perceptimin e gjykatës është ekonomizim i procedurës (në këto 2 raste), paraqet shkelje të të drejtave të të akuzuarit të parapara në LPP.
A ishte renditja e nxjerrjes së provave sipas renditjes së përcaktuar me ligj
Si risi që është futur në LPP, e që zbatohet momentalisht, është zbatimi i paragrafit 2 të nenit 386 të tij, i cili parasheh dhënie të betimit para fillimit të dëshmisë nga ana e dëshmitarit.
Dëshirojmë ta potencojmë faktin se gjykata edhe përkundër betimit të paraparë, e ka për obligim që ta paralajmërojë dëshmitarin për obligimin e tij që t’ia paraqesë gjykatës gjithçka që e ka të njohur dhe që e di, e që ka të bëjë me lëndën, me ç’rast do ta paralajmërojë se dëshmia e rrejshme është vepër penale.
Nga të dhënat të cila i kishim në dispozicion, e pamë se zbatimi i kësaj risie nga ana e gjykatës është në një nivel të kënaqshëm - 69%, edhe pse pa marrë parasysh se a është dhënë betimi ose jo, ai që e jep deklaratën është e paraparë të përgjigjet penalisht në qoftë se si dëshmitar paraqet gjëra të pavërteta, prandaj, ndoshta edhe paraqitet zbatimi jo i detyrueshëm i saj.
Edhe pse për zbatimin e LPP-së, e veçanërisht të risive të futura në të, në periudhën e vacatio legis, mirëpo edhe pas fillimit të zbatimit të tij u mbajtën trajnime të shumta, si nga ana e Misionit të OSBE-së në Shkup, ashtu edhe nga Asociacioni i avokatëve amerikanë në bashkëpunim me Akademinë për gjykatës dhe prokurorë publikë dhe Odën e avokatëve, megjithatë vërehet se akoma ka nevojë për avancim plotësues të të gjithë aktorëve të përfshirë në procedurë.
Kjo posaçërisht ka të bëjë me zbatimin e instituteve të marrjes së drejtpërdrejtë, të kryqëzuar dhe plotësuese në pyetje, dhe është rezultat i përvetësimit të pamjaftueshëm të teknikave për zbatimin e tyre nga pjesëmarrësit në procedurë.
Përfundimin e mësipërm e nxjerrim nga të dhënat e fituara pikërisht në pjesën për mënyrat e marrjes në pyetje.
Në pyetjet që u formuluan dhe që u implementuan në pyetësor, të cilin vëzhguesit e përdorën si mjet për transmetimin e përvojave dhe të njohurive që i kanë fituar në gjykatë, janë përfshirë një grup pyetjesh që kanë të bëjnë pikërisht me mënyrën dhe teknikat e praktikimit të llojeve të marrjes në pyetje.
Në fakt, pyetjet kanë të bëjnë me qartësinë, jodykuptueshmërinë dhe shqyrtimin, gjegjësisht studimin e mjaftueshëm të lëndëve nga ana e palëve në procedurë, mirëpo edhe me rregullat teknike, të cilat gjykata dhe palët në procedurë duhet t’i respektojnë gjatë procedurës.
Në pjesën – a janë të qarta dhe precize pyetjet që i bëhen dëshmitarit/ekspertit gjatë marrjes së drejtpërdrejtë në pyetje, nga 126 shqyrtime ku është realizuar marrja e drejtpërdrejtë në pyetje vijmë deri te këto të dhëna:
Nga pyetjet se gjatë marrjes së drejtpërdrejtë në pyetje, pala që e ka thirrë dëshmitarin a ka lënë përshtypje se e di çka pyet dhe se e njeh mirë rastin, erdhëm deri te njohuritë se, edhe kur prokurori publik e ka thirrë dëshmitarin, edhe kur mbrojtja e ka thirrë atë, të dyja palët kanë lënë përshtypje se e dinë se çka pyesin dhe se e njohin lëndën, që mund të shihet edhe në grafikët e mëposhtëm.
Marrja e drejtpërdrejtë në pyetje e realizuar nga
Sa i përket veprimit të gjykatës në procesin e nxjerrjes së provave, është paraparë që ajo ta kontrollojë mënyrën dhe renditjen e marrjes në pyetje të dëshmitarëve dhe ekspertëve dhe nxjerrjen e provave duke mbajtur llogari për efikasitetin dhe ekonomizimin e procedurës dhe sipas nevojës për përcaktimin e të vërtetës, mirëpo edhe për dinjitetin e palëve dhe të dëshmitarëve në procedurë.
Gjatë veprimit, gjykata mund edhe të ndalojë ndonjë pyetje ose përgjigje në pyetje që është parashtruar më parë, nëse vlerëson se ajo është e palejueshme ose  irelevante, mund ta refuzojë nxjerrjen e ndonjë prove për të cilën konsideron se është e panevojshme dhe e parëndësishme për lëndën, mirëpo në asnjë mënyrë nuk ka mundësi që pas marrjes së drejtpërdrejtë në pyetje, t’ia ndalojë të drejtën palës kundërshtare që ta marrë në pyetje në mënyrë të kryqëzuar dëshmitarin kundërshtar.
Mirëpo, këtë shkelje të procedurës e hasëm në 2% të të dhënave që u përpunuan.
Kur bëhet fjalë për marrjen e kryqëzuar në pyetje, të dhënat tregojnë se duhet të punohet për përmirësimin e të gjitha palëve të përfshira në procedurë.
Në fakt, marrja e kryqëzuar në pyetje është paraparë që të jetë e kufizuar dhe të ndërlidhet vetëm me pyetjet të cilat janë parashtruar më 66 parë gjatë marrjes në pyetje të dëshmitarit nga ana e palës që e ka propozuar.
Gjatë monitoringut të realizuar është konstatuar se nga kjo rregull që është paraparë në LPP, ka shmangie prej 18%.
Më saktë, gjatë 88 shqyrtimeve të realizuara në të cilat është zbatuar marrja e kryqëzuar në pyetje, në 72 prej tyre, e kjo është 82%, marrja e kryqëzuar në pyetje ka qenë e kufizuar në pyetjet nga marrja e drejtpërdrejtë në pyetje, ndërsa në 18% të rasteve kjo nuk ka ndodhur.
Në situata të caktuara, janë evidentuar raste në të cilat gjykatësit kanë reaguar në mënyrë të drejtpërdrejtë kur është parashtruar ndonjë pyetje, e cila nuk bën pjesë në konceptin e marrjes së kryqëzuar në pyetje, edhe pse është diskutabile se a kanë ata të drejtë të mos lejojnë të parashtrohet ndonjë pyetje pa kundërshtim të rregullt nga pala në procedurë.
Në raste të tjera, vetë palët kundërshtare nuk kanë pasur kundërshtime në lidhje me pyetjet, kështu që ato janë qartësuar dhe është dhënë përgjigje në to.
Ajo që le përshtypje nga të dhënat e mbledhura është fakti se mekanizmi i marrjes së kryqëzuar në pyetje më tepër shfrytëzohet nga ana e mbrojtjes se sa nga ana e përfaqësuesve të aktakuzës.
Në fakt, siç mund të shihet edhe nga grafikët e mëposhtëm (ku në boshtin horizontal në fund të grafikëve është paraqitur numri i të akuzuarve në procedurë), nga ana e prokurorisë publike gjithsej 64 persona janë marrë në pyetje në formë të kryqëzuar, ndërsa nga ana e mbrojtjes 104 persona.
Nga kjo informatë mund të nxirret përfundimi se mbrojtësit e të akuzuarve janë më të vendosur për t’i shfrytëzuar të gjitha resurset që i kanë në dispozicion që ta realizojnë strategjinë e tyre për mbrojtje dhe ta dëshmojnë teorinë e tyre të rastit në interes të të akuzuarve.
Edhe një tregues se palët në procedurë duhet të punojnë për ta përmirësuar zbatimin e mekanizmit të marrjes së kryqëzuar në pyetje, është fakti se madje në 31% të marrjeve në pyetje nuk janë përdorur pyetjet e mbyllura gjatë procesit të marrjes së kryqëzuar në pyetje.
Poashtu janë evidentuar edhe ndërprerje gjatë marrjes së kryqëzuar në pyetje, më saktë në 31% të marrjeve në pyetje, marrja e kryqëzuar në pyetje nuk është zhvilluar në mënyrë të pandërprerë.
Ndërsa sipas perceptimit të vëzhguesve, marrja e kryqëzuar në pyetje ka qenë me përqindje të suksesit prej 80%.
Sa i përket zbatimit të kundërshtimeve si mekanizëm taktik për mbrojtjen e strategjisë në rastin konkret, mund të shohim se në fakt edhe prokuroria edhe mbrojtja, praktikisht njësoj e përdorin atë.
Mirëpo, në krahasim me të dhënat statistikore nga analiza e përgatitur vitin e kaluar, kur prokuroria i ka shfrytëzuar kundërshtimet në 22% të rasteve, ndërsa mbrojtja në 11%, këtë vit hasim një rënie të vogël të kësaj përqindjeje te prokuroria, ndërsa rritje në anën e mbrojtjes.
Më saktë, prokuroria i ka shfrytëzuar kundërshtimet në 20% të shqyrtimeve, ndërsa mbrojtja në 15%, që në fakt çon në afrimin e të zbatimit të këtij mekanizmi.
Zbatimi i kundërshtimeve gjatë procedurës
Më lartë përmendëm se mundësia që gjykata të parashtrojë pyetje me qëllim që të qartësohen disa fakte dhe paqartësi te dëshmitë, nuk është kufizuar krejtësisht duke pasur parasysh se në ligjin paraprak për procedurë penale kjo mundësi ishte ekskluzivitet vetëm i gjykatës, gjegjësisht vetëm gjykata është ajo që i parashtron pyetjet, ndërsa palët në fund të marrjes në pyetje parashtronin pyetje me qëllim që të konstatohet ndonjë fakt i lëshuar.
Gjykata tani ka mundësi që pas realizimit të marrjes në pyetje nga njëra dhe pala tjetër në procedurë, të parashtrojë pyetje, mirëpo kjo nuk duhet të shndërrohet në marrje të posaçme në pyetje.
Zbatimin e kësaj mundësie mund ta analizojmë nga grafiku i mëposhtëm i cili tregon se gjykata në masë të madhe e shfrytëzon këtë mekanizëm të lejuar të parashtrojë pyetje edhe atë në 48 shqyrtime të ndjekura ose në përqindje në 42% të shqyrtimeve të ndjekura.
A e shfrytëzon gjykata të drejtën e saj që t’iparashtrojë pyetje dëshmitarit/ekspertit
Në disa nga pyetësorët madje shkruan se gjykatësit këtë mundësi të tyre e kanë shndërruar në marrje të veçantë në pyetje të dëshmitarëve/ekspertëve.
Është e qartë se këto shprehi të vjetra që rrënjët i kanë në sistemin e mëparshëm, akoma gjejnë zbatim, edhe pse sistemi i veprimit është diametralisht i kundërt.
Sa i përket nenit 388 paragrafi 2, më saktë përjashtimit nga nxjerrja e drejtpërdrejtë e provave, ku është paraparë që dëshmitë e dëshmitarëve të dhëna në procedurën hetimore dhe dëshmitë e mbledhura në kuadër të veprimeve të mbrojtjes gjatë procedurës hetimore mund të shfrytëzohen gjatë marrjes së kryqëzuar në pyetje ose gjatë përgënjeshtrimit të konstatimeve të dhëna ose në 68 përgjigje të përgënjeshtrimit, me qëllim të vlerësimit të besueshmërisë së deklaratave të dhëna në shqyrtimin kryesor, mund të konstatojmë se në masë të madhe nuk është zbatuar ky përjashtim.
Mirëpo, në një përqindje të caktuar, gjegjësisht në 18% të rasteve kur është zbatuar ky përjashtim, kjo është bërë për shkak të dëshmive jokonsekuente, gjegjësisht me qëllim të përkujtimit të dësh-misë së dhënë nga dëshmitari që të bëhet diskreditimi i tij, e në këtë rast kur dëshmia që është dhënë gjatë marrjes së drejtpërdrejtë në pyetje ka dalluar nga dëshmia që është dhënë më parë.
Poashtu, në përqindje më të vogël është propozuar nga ana e prokurorit publik që të lexohet dëshmia e dëshmitarit, gjegjësisht e të akuzuarit që është dhënë në procedurën paraprake, gjegjësisht në 8% të shqyrtimeve të ndjekura.
Kur bëhet fjalë për marrjen në pyetje të të akuzuarit gjatë procedurës, me rëndësi është të theksohet se në bazë të nenit 391 paragrafi 1, ai merret në pyetje me propozim të mbrojtjes.
Me fu-tjen e kësaj dispozite në ligj, plotësisht hiqet dorë nga parimi i marrjes në pyetje të të akuzuarit me automatizëm në procedurë edhe atë për shkak të nevojës së prokurorisë për ta dëshmuar akuzën.
Me eliminimin e këtij sistemi të marrjes në pyetje, të akuzuarit i mundësohet që të mos merret në pyetje në procedurë, gjegjësisht kjo i lihet në dispozicion mbrojtjes, e jo si më parë që të detyrohet ta shfrytëzojë të drejtën e heshtjes, kur konsideron se nuk duhet të japë dëshmi, e me këtë të im-ponohet një fotografi e gabuar për të, më shpesh se është fajtor dhe të nxirren përfundime të para-kohshme nga ana e gjykatës për të dhe për veprimet e tij.
Në qoftë se nga ana e mbrojtjes është dhënë propozim për marrjen në pyetje të të akuzuarit, ai gjatë shqyrtimit merret në pyetje në përputhje me rregullat që zbatohen dhe që vlejnë për mar-rjen në pyetje të dëshmitarëve, gjegjësisht ekspertëve në aspekt të llojeve të marrjes në pyetje, me atë që i akuzuari nuk mund të refuzojë të përgjigjet në pyetjet që parashtrohen sipas konceptit të marrjes së kryqëzuar në pyetje.
Nga të dhënat e mbledhura nga ky vit fituam statistikë se i akuzuari në procedurë është marrë në pyetje në 65% të shqyrtimeve të ndjekura, që tregon se ka rritje në krahasim me të dhënat nga vitet e mëparshme, të cilat tregojnë se kjo përqindje në vitin 2015 ka qenë 53%, ndërsa në vitin 2014, 50%.
GJYKIMI I DREJTË – barazia e armëve
Sa i përket vlerësimit të barazisë së armëve të palëve, mund të përfundohet se vëzhguesit e mbajnë qëndrimin e viteve të kaluara.
Respektivisht, sa i përket pyetjeve se a janë trajtuar palët në mënyrë të barabartë nga ana e gjykatës dhe a i ka pasur mbrojtja mundësitë e njëjta sikurse edhe prokuroria gjatë propozimi të provave, vëzhguesit janë përgjigjur pozitivisht në përqindje shumë të lartë prej 99%.
Gjegjësisht, nga përgjigjet e dhëna, vetëm në tre, respektivisht në dy raste janë përgjigjur negativisht në këto pyetje.
A janë trajtuar mbrojtja dhe i akuzuari në mënyrëtë barabartë nga ana e gjykatës?
Në këtë drejtim, mund të konstatohet se gjatë shqyrtimit kryesor kur edhe më së shumti vjen në shprehje mundësia për t’i kundërshtuar armët para gjykatës, gjykata në masë të madhe palët i trajton në mënyrë të barabartë, gjegjësisht u jep mundësi të barabartë të prezantojnë prova.
Me këtë rast, vërejtjet e konstatuara9 në drejtim të kufizimit të të drejtës së barazisë së armëve me gjasë janë rezultat i mundësive të pabarabarta të palëve para së gjithash gjatë procedurës paraprake, kur edhe mblidhen provat, prandaj në mënyrë analoge, në qoftë se palët nuk kanë mundësi që disa prova t’i mbledhin gjatë hetimit, as që do të kenë mundësi që ato t’i propozojnë që të nxirren gjatë shqyrtimit kryesor.
Në këtë mënyrë, në fakt problemet në aspekt të barazisë së armëve të palëve si pjesë e parimit për gjykim të drejtë, ka mundësi të jenë të maskuara në qoftë se ato analizohen vetëm nëpërmjet vlerësimit të tyre për rolin e gjykatës gjatë shqyrtimit kryesor.
A i kishte mbrojtja mundësitë e njëjta sikurseedhe prokuroria për propozimin e provave?
E drejta/parimi i gjykimit publik
Sa i përket asaj se a janë gjykimet publike, si një nga parimet themelore të procedurave gjyqësore, mund të konstatojmë se vëzhguesit nuk kanë vërejtur veprime të mëdha jokoneskuente gjatë zbatimit të dispozitave të LPP-së.
Kështu, vëzhguesit kanë konstatuar se edhe në rastet kur publiku ka qenë i përjashtuar, kjo është bërë në përputhje me dispozitat e LPP-së.
Ajo që është interesante në aspekt të mbrojtjes së të drejtës për gjykim publik është ngecja e qartë në aspekt të publikimit të kohës dhe të lëndëve që udhëhiqen në gjykata.
Sa i përket kësaj pyetjeje kemi përkeqësim të vazhdueshëm, kështu që në krahasim me vitin e kaluar, kur para gjykatës nuk është publikuar koha dhe vendi i gjykimit vetëm në 12% të lëndëve të vëzhguara, këtë vit kemi përkeqësim, edhe atë në pothuajse 20% të lëndëve të analizuara.
Shkaqet për këtë përkeqësim të të drejtës për informim të publikut për atë se cilat procedura mbahen në objektet e gjykatave, edhe atë kur dhe ku, mund të gjenden në faktet se kemi mirëmbajtje të keqe të tabelave të informacionit nëpër gjykata; se thjeshtë në buxhetet e gjykatave kemi planifikim të keq sa i përket mirëmbajtjes së rregullt të këtyre sistemeve për njoftim ose se shërbimet administrative të gjykatave nuk janë të njoftuara sa duhet me rëndësinë e informimit në kohë për seancat që zhvillohen nëpër gjykata, dhe për këtë arsye edhe e anashkalojnë këtë obligim të tyre gjatë ushtrimit të rregullt të kompetencës gjyqësore.
A ishte publikuar koha dhe vendi i gjykimit në tabelën jashtë gjykatës?
E drejta/parimi i paanshmërisë
Njëra nga të drejtat esenciale në kuadër të të drejtës për gjykim korrekt dhe procedurë të drejtë padyshim është edhe e drejta për paanshmëri të gjykatës.
Analiza e mbrojtjes së kësaj të drejte nëpër procedurat gjyqësore u bazua në një grup pyetjesh që kishin të bëjnë me përjashtimin e gjykatësve, që padyshim është njëri nga mekanizmat në kushte të anshmërisë së dukshme të gjykatës ndaj ndonjërës palë.
Me këtë rast, nga seancat e vëzhguara, vëzhguesit nuk kanë qenë dëshmitarë të ndonjë rasti ku palët kanë kërkuar përjashtim të gjykatësve.
Nga këto të dhëna mund të konstatojmë se gjykata i ka zbatuar në mënyrë adekuate dhe u ka kushtuar vëmendjes dispozitave me të cilat në LPP është paraparë përjashtimi i detyrueshëm i gjykatësve, si dhe se e ka udhëhequr procedurën në mënyrë adekuate, pa lënë me këtë rast mundësi që të dyshohet në paanshmërinë e saj, si bazë për përjashtim fakultativ të gjykatësve.
Interesante është informata sipas të cilës vëzhguesit në shtatë seanca kanë vërejtur se gjykatësit kishin mendim të formuar paraprakisht sa i përket lëndës.
Posaçërisht e rëndësishme është informata se gjatë tre viteve të fundit, ky numër rritet në mënyrë të vazhdueshme, gjegjësisht nga vetëm tre raste para dy vitesh, kemi pesë raste në vitin e kaluar dhe shtatë raste këtë vit.
Me këtë rast është interesante të theksohet se këto lëndë më shpesh kanë të bëjnë me rastet kur të akuzuarit kanë bërë pranim të fajit.
Kështu që edhe përkundër numrit të vogël të rasteve të evidentuara, gjegjësisht vetëm shtatë nga gjithsej 450 seanca të vëzhguara, megjithatë, praktika e këtillë ofron një arsye për brengosje, për shkak se në këto raste, në vend të vlerësimit aktiv të pranimit të fajit nga ana e gjykatës, kemi situatë kur gjykata thjesht mezi pret që i akuzuari ta pranojë fajin që ta konfirmojë qëndrimin e saj në lidhje me të.
Aq më tepër, në këto raste do të duhej të rivlerësohet edhe roli i mbrojtësit të personit të akuzuar, gjegjësisht a e ka këshilluar klientin e tij dhe në çfarë mënyre, në lidhje me pranimin e fajit.
Nëpërmjet rolit të këtillë të gjykatës vihet në pikëpyetje i gjithë mekanizimi garantues dhe mbrojtës i saj.
Si dalje eventuale nga kjo situatë, me gjasë mund të shërbejë reforma e ardhshme eventuale e dispozitave të LPP-së, ku do të futej një seancë e veçantë për vlerësimin dhe përcaktimin e sanksionit penal, dhe me këtë edhe në këto raste, para gjykatës do të duhej të nxirren prova plotësuese me të cilat do të vërtetohej faji i të akuzuarit që është konstatuar nga ana e gjykatës nëpërmjet pranimit të fajit nga i akuzuari.
Me këtë rast, nga të dhënat mund të përfundojmë se gjykata ka qenë e njëanshme në pesë raste, ndërsa në dy raste e ka frikësuar personin e akuzuar.
Frikësimi që është bërë në këto raste, siç sqaruan në mënyrë plotësuese vëzhguesit tanë, u zbulua në atë mënyrë që gjykata e ka favorizuar pranimin e fajit nga personi i akuzuar me atë që gjatë sqarimit të dispozitave të Ligjit për përcaktimin e llojit dhe të lartësisë së sanksionit penal, ka përdorur fjalë me anë të të cilave e ka stimuluar pranimin e fajit dhe e ka potencuar faktin se në qoftë se e pranon fajin, i akuzuari do të fitojë sanksion më të lehtë, në krahasim me shqyrtimin kryesor, kur do të merrte sanksion më të lartë.
Konsiderojmë se në këto raste ndoshta mund të bëhet fjalë edhe për përzgjedhje të gabuar të fjalëve nga ana e gjykatës gjatë sqarimit të pasojave nga pranimi i fajit, me qëllim që, në njëfarë mënyre, edhe t’i ndihmohet të akuzuarit.
Megjithatë, konsiderojmë se veprimi i këtillë i gjykatës do të duhej të minimizohet dhe të eliminohet nëpërmjet trajnimit adekuat të gjykatësve.
E gjithë kjo me qëllim që të shmanget praktika e gjykatës kur vetëm njoftimi me pasojat nga pranimi i fajit nga ana e të akuzuarit, do të mund të interpretohej nga ana e të akuzuarit apo pjesëmarrësit në procedurë, si njëfarë favorizimi të pranimit të fajit nga ana e gjykatës.
Në këtë mënyrë pranimi i fajit do të bëhej vetëm si rezultat i vullnetit të lirë të personit të akuzuar dhe ai nuk do të ngarkohej me asnjë lloj iniciative apo presioni delikat nga ana e gjykatës.
Kur bëhet fjalë për trajnimin plotësues të gjykatësve, padyshim duhet potencuar edhe trajnimin e gjykatësve për mënyrën e komunikimit ndërmjet gjykatës dhe palëve, veçanërisht duke e pasur parasysh faktin se pikërisht komunikimi i këtillë joadekuat ex-parte ka mundësi që në masë të madhe ta dëmtojë përshtypjen për (pa)anshmërinë e gjykatës te i akuzuari ose te publiku në përgjithësi.
Kjo përshtypje bazohet në faktin se vëzhguesit e kanë vërejtur këtë praktikë në 12 seanca, që paraqet rritje të konsiderueshme në krahasim me vitin e kaluar kur ky komunikim është evidentuar vetëm në 5 raste.
A kishte komunikim joadekuat ex-parte?
Shkaqet për nevojën për trajnim plotësues të gjykatësve paraqiten për faktin se në kushte të komunikimit joadekuat ex-parte gjykata rrezikon të konsiderohet si e afërt me ndonjërën nga palët, me çka te publiku i gjerë humbet përshtypja për paanshmërinë e saj.
Në fakt, ndonjëherë madje edhe mbrojtësit përpiqen dhe/ose e keqpërdorin këtë komunikim joadekuat me gjykatën, me qellim që para klientëve të tyre të paraqiten sikur kanë raporte/kontakt të afërt me gjykatësit, që në atë mënyrë t’i arsyetojnë premtimet, jo gjithmonë reale, që ua japin klientëve të tyre për rezultatin përfundimtar të procedurës penale.
Supozimi i pafajësisë
Ngushtë e lidhur me anshmërinë dhe çështjet që u analizuan më lartë është edhe çështja e supozimit të pafajësisë.
Kështu, për dallim nga viti i kaluar, edhe këtë vit kemi përkeqësim të gjendjes që është shprehur nëpërmjet të dhënave për perceptimin e vëzhguesve.
Në fakt, vëzhguesit kanë vërejtur shkelje të kësaj të drejte të të akuzuarit në tetë raste ose në tre për qind të rasteve, që është tre herë më shumë se sa vitin e kaluar, kur shkelja e kësaj të drejte ishte vërejtur vetëm në një për qind të rasteve.
A ekzistonte diçka që do të sugjeronte se nuk është respektuarparimi i supozimit të pafajësisë?
Ky konstatim, në qoftë se ndërlidhet me të dhënat paraprake sa i përket paanshmërisë së gjykatës, ku vëzhguesit tanë kanë konstatuar se gjykata ka qenë e njëanshme në 7 raste, ndërsa në tetë raste është shkelur e drejta e supozimit të pafajësisë së personit të akuzuar, mund të çojë në përfundimin se në të gjitha rastet e evidentuara gjykata ka qenë e njëanshme në dëm të personit të akuzuar.
Pasojat nga ky përfundim nuk ka nevojë të komentohen.
Për këtë qëllim konsiderojmë se duhet të realizohet trajnim plotësues për gjykatësit sa i përket rolit të tyre gjatë procedurës për vlerësimin e pranimit të fajit nga personi i akuzuar.
Megjithatë, një dozë optimizmi jep numri i vogël i lëndëve të evidentuara, që çon në përfundimin se kjo dukuri nuk është shumë e përhapur te gjykatësit dhe se me lehtësi mund të pengohet dhe të largohet.
E drejta për mbrojtje
E drejta për mbrojtje u analizua nëpërmjet një grupi të pyetjeve që kishin të bëjnë me këshillën për të drejtat e të akuzuarit, efikasitetin e mbrojtësve në realizimin e teorisë së tyre të rastit gjatë shqyrtimit kryesor, si në aspekt të qasjes së mbrojtjes deri te të gjitha provat, kohës adekuate për përgatitje, ashtu edhe në aspekt të kufizimeve eventuale të kësaj të drejte dhe/ose kufizimeve të të drejtës për komunikim me mbrojtësin e tij për personat e akuzuar që janë të paraburgosur.
Sa i përket efektivitetit të të drejtës për mbrojtje, vëzhguesit tanë kanë vërejtur se në 19 raste, gjegjësisht në 12% të përgjigjeve në këtë pyetje, mbrojtësit nuk kanë qenë në lartësi të detyrës së tyre sa i përket sigurimit të mbrojtjes efikase dhe profesionale të klientëve të tyre.
Në këtë drejtim, edhe përkundër përqindjes relativisht të ulët të numrit të përgjithshëm të lëndëve të vëzhguara, megjithatë, jemi të detyruar të përmendim se mbrojtësit, e poashtu edhe avokatët si profesionistë të fushës së tyre, janë të obliguar që të kujdesen për të siguruar trajnime të vazhdueshme dhe avancim të standardeve profesionale për anëtarët e tyre.
Mu për këtë, duhet të bëhen analiza të vazhdueshme për efikasitetin dhe profesionalizmin e mbrojtësve12, veçanërisht në kushte kur është futur sistemi akuzativ, i cili shihet qartë gjatë shqyrtimit kryesor, në të cilin nga veprimet e mbrojtjes në masë të madhe varet edhe rezultati përfundimtar i procedurës penale.
Argument plotësues për këtë fakt është edhe trendi brengosës i rritjes në krahasim me vitin e kaluar, edhe atë prej 6% në 12% nga pyetësorët e plotësuar që u analizuan.
Gjatë kësaj, fillimisht fjalën e kemi për formësimin adekuat të teorisë së rastit të mbrojtjes, duke vazhduar me propozimin e provave adekuate e deri te roli i tyre aktiv në përgënjeshtrimin e provave të akuzës nëpërmjet pyetjeve të kryqëzuara dhe aftësisë për të parashtruar kundërshtime te gjykata për mospranimin e pyetjeve të parashtruara nga ana e prokurorisë gjatë dëshmimit të dëshmitarëve.
Me këtë rast, sa i përket efikasitetit të mbrojtjes së dhënë, në mbrojtje të tyre, mbrojtësit më shpesh i kanë theksuar argumentet se nuk kanë pasur kohë të mjaftueshme për ta përgatitur mbrojtjen e tyre ose se janë ballafaquar me kufizime të caktuara gjatë kontaktit me klientët e tyre.
Paqartësi të këtilla vëzhguesit kanë vërejtur në katër raste.
Nga ana tjetër, mbrojtësit, tradicionalisht, si probleme për sigurimin e mbrojtjes efikase dhe efektive të klientëve të tyre i kanë theksuar: kufizimin e qasjes në të gjitha provat me të cilat ka disponuar prokuroria (në 6 raste), mosdorëzimin e provave (në 3 raste) dhe 5 raste të tjera (Grafiku nr.) kur mbrojtësve u është penguar kjo e drejtë.
Vërehet se këtë vit kemi rritje drastike të këtyre ankesave nga ana e mbrojtësve, edhe atë nga dy raste të evidentuara vitin e kaluar në katërmbëdhjetë raste këtë vit, apo shtatë herë më tepër14.
A reagoi mbrojtja për shkak se
Kjo do të thotë se qëllimet e dëshiruara të reformës së procedurës penale15 që janë zbatuar me sjelljen e LPP-së në vitin 2013, nuk kanë pasur jehonë adekuate në praktikë, prandaj, sipas analogjisë, do të duhej të mendohet për ndryshimin e dispozitave të LPP-së, me qëllim të përfshirjes së mekanizmave garantues për mbrojtësit me qëllim të përforcimit të obligimit që mbrojtja të ketë qasje në të gjitha provat e akuzës.
Kjo do të mundësohej duke e futur ndalesën për nxjerrjen e provave që nuk u janë dorëzuar mbrojtësve, e që janë në dëm të të akuzuarit ose duke e futur obligimin për nxjerrjen e provave që janë në dobi të mbrojtjes, e për të cilat mbrojtja thotë se i posedon prokuroria, mirëpo të cilat nuk u janë dhënë mbrojtësve.
Pastaj, do të duhej të ndalohet praktika e qasjes së kufizuar të mbrojtësve në prova të caktuara, me atë që nuk u lejohet kopjimi ose (ri)incizimi i tyre.
Gjegjësisht, në rastet kur provat vetëm u prezantohen mbrojtësve në zyrat e prokurorisë, pa u mundësuar mbrojtësve që këto prova t’i fotokopjojnë ose t’i kopjojnë, ose kur ky aktivitet është i ngarkuar me shpenzime shumë të larta joadekuate për kopjim ose shumëzim elektronik në ndonjë medie tjetër elektronike për bartjen e të dhënave.
Poashtu, konsiderojmë se është e nevojshme të ndryshohen dhe të zgjerohen afatet ligjore sipas të cilave i dyshuari dhe mbrojtësi gjatë hetimit kanë të drejtë të dorëzojnë dokumente të caktuara personale, prova ose të kërkojnë nga prokurori të realizojë veprime të caktuara hetuese dhe të sigurojë prova të caktuara, në kuptim të paragrafit 4 të nenit 302 të LPP-së, si dhe të parashihet afat i veçantë gjatë shqyrtimit kryesor që do të paraqiste kohë adekuate për përgatitjen e mbrojtjes në lidhje me provat e reja që janë fituar nga prokuroria.
SHQIPTIMI DHE PUBLIKIMI I AKTGJYKIMIT
Pas nxjerrjes së të gjitha provave, gjegjësisht pas përfundimit të procedurës së provave dhe pas përfundimit të shqyrtimit kryesor, në bazë të LPP-së, me radhë vijnë dispozitat që kanë të bëjnë me aktgjykimin.
Ligji ynë për procedurë penale njeh 3 lloje të aktgjykimeve edhe atë: refuzues – me të cilin refuzohet aktakuza, lirues – me të cilin i akuzuari lirohet nga aktakuza dhe dënues – me të cilin i akuzuari shpallet fajtor.
Vëzhguesit e Koalicionit nuk kanë hasur në aktgjykime refuzuese dhe liruese, mirëpo gjatë procedurës janë hasur situata ku është tërhequr aktakuza nga ana e prokurorit.
Në 9 raste nga lëndët e ndjekura, aktakuza është tërhequr me atë që kjo është bërë në 3 lëndë ku si bazë për ndjekje është kryer vepra penale “Lëndim trupor”, në dy lëndë “Vjedhje e rëndë” dhe nga një me vepra penale “Detyrim”, “Rrezikim i sigurisë”, “Vepra të rënda kundër sigurisë së njerëzve dhe pronës në komu-nikacion” dhe “Kryerje e transportit publik pa posedim të licencës”.
Aktakuzat e tërhequra sipas veprava penale
Dispozitat e LPP-së parashohin se pas shqiptimit të aktgjykimit ai duhet të publikohet menjëherë, me atë që në qoftë se gjykata nuk ka mundësi që atë ta shqiptojë ditën e njëjtë pas përfundimit të shqyrtimit kryesor, ta prolongojë edhe publikimin e aktgjykimit, mirëpo më së shumti për 3 ditë.
Publikimi i aktgjykimit është paraparë që të bëhet nga ana e gjykatës (kryetari i këshillit ose gjykatësi individual) edhe atë në prezencë të palëve, përfaqësuesve të tyre ligjor, të autorizuarve, mbrojtësve, me ç’rast shqiptimi i tij lexohet publikisht dhe shkurtimisht përmenden shkaqet për sjelljen e tij.
Në arsyetimin e shkurtër, gjykata jep një pasqyrë të veprës penale për të cilën “ngarkohet” dhe tashmë është dënuar (me aktgjykimin) i akuzuari, si dhe të provave të prezantuara.
Nga të dhënat e përpunuara të vëzhguesve, vërejtëm se në 74% të rasteve,  aktgjykimi është publikuar, kundrejt 26% kur kjo nuk është bërë, mirëpo edhe se në shqyrtimet në të cilat është publikuar aktgjykimi, në 41 rast gjegjësisht shqyrtim, gjykata ka bërë pasqyrë të veprës penale dhe të provave, në 3 shqyrtime këtë e ka bërë pjesërisht, ndërsa në 9 shqyrtime aspak nuk i ka kush-tuar kohë dhe vëmendje kësaj.
Në krahasim me të dhënat statistikore të vitit të kaluar, të cilat u mblodhën për nevojat e analizës së njëjtë, mund të vërejmë se ka trend të rritjes së përqindjes së aktgjykimeve që nuk janë shqiptuar publikisht dhe nuk janë publikuar.
Konkretisht, në bazë të të dhënave të vitit të kaluar, gjykata në 88% të rasteve aktgjykimin e ka shqiptuar publikisht, kundrejt 12% kur nuk e ka bërë këtë.
Mirëpo, ajo që është me rëndësi për ne është se në bazë të nenit 406 të LPP-së, pas publikimit të aktgjykimit, kryetari i këshillit ose gjykatësi individual do t’i këshillojë palët për të drejtat për ank-esë, si dhe për të drejtën për të marrë përgjigje për ankesën.
Në qoftë se eventualisht është shqiptuar dënim me kusht, gjykata e ka për obligim që të paralajmërojë për rëndësinë e dënimit me kusht dhe kushtet të cilave doemos duhet t’u përmbahet i akuzuari, që tashmë është i dënuar.
A i janë sqaruar të akuzuarit kushtet për ankesë
Siç mund të shihet në grafikun e mësipërm, në 24% të rasteve, që përkon me 15 shqyrtime të vëzhguara, gjykata nuk i ka sqaruar kushtet për ankesë edhe pse e ka pasur për obligim ta bëjë këtë, pa marrë parasysh se a ka qenë i akuzuari me mbrojtësin e tij në shqyrtim ose jo.
Ndërsa në 76% të shqyrtimeve, përqindje kjo që përkon me 48 shqyrtime të vëzhguara, gjykata ka vepruar në përputhje me ligjin.
Do të dëshironim të theksojmë se kjo informatë nuk do të ishte edhe aq për t’u habitur në qoftë se do të kishte informatë se në një numër të madh të rasteve kur gjykata nuk i ka sqaruar kushtet për ankesë, i pranishëm ka qenë mbrojtësi i të akuzuarit, i cili si profesionist ka mundësi që më vonë ta këshillojë klientin e tij për procesin e procedurës për ankesë, mirëpo nuk kemi një informatë të këtillë kështu që nuk mund të japim komente plotësuese.
Në qoftë se i analizojmë dhe i krahasojmë të dhënat që kanë të bëjnë me numrin e aktgjyki-meve (dënuese) kundrejt numrit të aktgjykimeve ku ka pranim të fajit mund të vijmë deri te për-fundimi i mëposhtëm:
Është e dukshme se instituti i pranimit të fajit gjatë procedurave është zbatuar në masë të madhe.
Të dhënat tregojnë se ka përqindje të lartë prej 64% nga numri i përgjithshëm i lëndëve të ndjekura, që ka të bëjë pikërisht me pranimin e fajit në procedurë, kundrejt atyre me aktgjykime të rregullta (dënuese) prej 36%.
Kjo, në përgjithësi, është rezultat i nevojës dhe i angazhimit të mbrojtësve të të akuzuarve për dënime më të vogla, duke pasur parasysh faktin se gjatë pranimit të fajit, në mënyrë proporcionale zvogëlohet edhe lartësia e dënimit, e poashtu edhe i qëndrimeve dhe i perceptimeve të gjykatave, të krijuara me vite, sa i përket të akuzuarve dhe pashmangshmërisë për dënimin eventual të tyre, dhe në bazë të kësaj edhe të akuzuarit janë dënuar më shumë ose më pak, mirëpo megjithatë janë dënuar.
PËRFUNDIME DHE REKOMANDIME
Vazhdojnë të ekzistojnë problemet me dërgimin jo të rregullt, që për pasojë ka mosparaqitjen e palëve, ekspertëve dhe dëshmitarëve në shqyrtimet gjyqësore.
Rekomandimi: duhet të rishqyrtohet dhe të përmirësohet sistemi i dërgimit deri te dëshmitarët dhe të futet në përdorim sistem efikas për dërgim elektronik deri te palët dhe ekspertët, si dhe të bëhet inkuadrimi aktiv i MPB-së për sigurimin e të dhënave personale.
Problematike  është  praktika  e  mosshoqërimit  të  të  akuzuarve  dhe  të  personave  të paraburgosur nga institucionet ndëshkuese-përmirësuese.
Shkaqet më shpesh janë si rezultat i: problemeve të koordinimit me sistemin për evidencë të shoqërimit të personave të privuar nga liria, ose i mungesës së mjeteve financiare ose automjeteve për shoqërimin e këtyre personave.
Rekomandimi: përmirësimi i koordinimit ndërmjet organeve dhe përmirësimi i sistemi i AKMIS, me qëllim të eliminimit të problemeve të konstatuara.
Ndarje reale e mjeteve buxhetore për funksionimin normal të gjykatave.
Në pjesën e fjalimeve hyrëse, është konstatuar praktika e përgatitjes ose prezantimit joadekuat të përmbajtjes së tyre, me ç’rast ato shndërrohen në lexim të aktakuzës, nxjerrjes së provave, potencim të dënimit të mëparshëm të personit të akuzuar, pa e paraqitur gjatë kësaj teorinë e rastit dhe pa i përcaktuar çështjet juridike që do të shqyrtohen.
Rekomandimi: Mbajtja e trajnimit plotësues për subjektet e përfshira në procedurën penale sa i përket zbatimit të drejtë të dispozitave të LPP-së që kanë të bëjnë me fjalimet hyrëse.
Edhe pse është institut i ri, pranimi i fajit është i përfaqësuar në mënyrë adekuate në sistemin nacional të të drejtës ndëshkuese dhe ai nuk varet nga lloji i veprës penale, edhe pse më shpesh zbatohet për veprat më të lehta penale.
Nga të dhënat e fituara mund të nxirret përfundimi se ky institut është i njohur nga ana e subjekteve në procedurën penale si mjet efikas për përfundim të shpejtë, efikas dhe efektiv të procedurave penale.
Gjatë vlerësimit të pranimit të fajit është vërejtur praktikë joadekuate nga ana e gjykatave kur janë miratuar pranime të mangëta të fajit, gjegjësisht situata kur gjykatat nuk e kanë vërtetuar plotësisht se pranimet e fajit a janë bërë me vetëdije dhe/ose vullnetarisht.
Rekomandimi: ka nevojë për trajnim plotësues të gjykatësve me qëllim të mbrojtjes proaktive të drejtësisë në kushte kur është bërë pranimi i fajit gjatë shqyrtimit kryesor, gjegjësisht të rritet roli i tyre aktiv gjatë vlerësimit të pranimit të fajit.
Gjatë vlerësimit të pranimit të fajit është vërejtur praktikë joadekuate nga ana e gjykatave për miratimin e pranimeve të fajit pa mbështetje të mjaftueshme me fakte.
Gjegjësisht, gjatë procedurës së reduktuar të provave, nxirren prova vetëm për dënimin e mëparshëm të personit të akuzuar.
Rekomandimi: reformë e LPP-së duke futur autorizim për gjykatën që të kërkojë nga palët të nxjerrin prova në sasi dhe cilësi që janë të nevojshme për gjykatën që të mund plotësisht ta miratojë pranimin e fajit të të akuzuarit ose duke futur dispozita për mbajtjen e seancës së veçantë për përcaktimin e llojit dhe të lartësisë së sanksionit.
79 Zbatimi i rrallë i masave për sigurimin e prezencës së personit të akuzuar, të cilat mund të jenë alternativë e paraburgimit, efikasiteti i të cilave është i pranuar në sistemet e tjera më të zhvilluara të të drejtës ndëshkuese.
Rekomandimi: futja e mekanizmit adekuat për zbatimin dhe kontrollin e masave më të lehta, i cili gjykatës do t’i ofronte të dhëna dhe garanci të mjaftueshme për zbatimin e tyre efikas.
Këto mekanizma mund të futen nëpërmjet ndryshimeve ligjore në LPP dhe në Ligjin për shërbimin e provës duke i inkorporuar këto masa në kompetencat e shërbimeve të provës.
Është evidentuar jokonsekuencë në renditjen ligjore të nxjerrjes së provave me arsyetimin se bëhet fjalë për ekonomizim të procedurës.
Rekomandimi: të ndiqen dispozitat e LPP-së sa i përket renditjes së nxjerrjes së provave.
Është konstatuar përqindje e lartë e zbatimit jo të rregullt të dispozitave të LPP-së që kanë të bëjnë me marrjen në pyetje të drejtpërdrejtë, të kryqëzuar dhe plotësuese të dëshmitarëve dhe të ekspertëve, që është rezultat i mospërvetësimit të duhur të teknikave dhe zbatimit të tyre nga ana e pjesëmarrësve në procedurë.
Rekomandimi: ka nevojë për trajnim plotësues të palëve në procedurën penale për zbatimin e rregullt të këtyre instituteve.
Zbatimi i shpeshtë, pa arsye, i autorizimit të gjykatës që në fund të marrjes në pyetje të dëshmitarëve/ekspertëve të parashtrojë pyetje, e madje në raste të caktuara ky aktivitet i gjykatës kalon në marrje të veçantë në pyetje.
Rekomandimi: reformë e dispozitave të LPP-së me qëllim të eliminimit të këtij autorizimi të gjykatës.
Janë konstatuar lëshime të caktuara nga ana e shërbimeve administrative të gjykatave, me atë që nuk janë publikuar në mënyrë adekuate vendi dhe koha e mbajtjes së seancave të lëndëve gjyqësore.
Rekomandimi: puna e gjykatave të bëhet publike dhe transparente duke e publikuar kohën dhe vendin e seancave, si në ueb-faqet e gjykatave ashtu edhe në kuadër të ndërtesave të gjykatave.
Përsëri është evidentuar praktika e shkeljes së të drejtave të procesit të mbrojtjes duke e kufizuar qasjen te provat ose duke e vështirësuar shikimin e tyre.
Rekomandimi: përmirësimi i dispozitave të LPP-së me qëllim të eliminimit të praktikës së qasjes së kufizuar të mbrojtësve deri te provat e prokurorisë, si dhe rishqyrtimi i rregullave të miratuara për lartësinë e kompensimit të shpenzimeve për qasje dhe kopjim të provave.
Ka trend të rritjes së përqindjes së aktgjykimeve që nuk janë shqiptuar publikisht dhe nuk janë publikuar.
Rekomandimi:  zbatimi  konsekuent  i  dispozitave  të  LPP-së  për  shqiptimin  publik  dhe publikimin e aktgjykimeve.
KONFERENCA E OSBE-SË PËR MEDIA NË EVROPËN JUGLINDORE KONKLUZIONE DHE REKOMANDIME
Konferenca e OSBE-së për Media në Evropën Juglindore, që u mbajt më 10-11 maj 2018, solli së bashku më shumë se 150 pjesëmarrës në Strugë, në bregun e Liqenit të Ohrit, përfshi përfaqësues të qeverisë, shoqërisë civile, shtypit dhe shoqatave mediale, sindikatave të gazetarëve, të transmetuesve publikë dhe profesionistë mediatik për të diskutuar çështjet e lirisë së medias në rajon.
Konferenca e pestë që -pasoi pas Konferencës së organizuar nga Kryesia e OSBE-së “Liria e medias në Ballkanin perëndimor” në shkurt të vitit 2017, theksoi përvojat e shumta personale dhe profesionale të pjesëmarrësve mbi sulmet ndaj sigurisë së gazetarëve, veçanërisht gazetareve femra, si dhe kushtet e pasigurta gjatë punës me të cilat ballafaqohen punonjësit mediatik në rajon.
Veç kësaj, konferenca gjithashtu trajtoi çështje tjera duke filluar nga transmetuesit publikë, për të cilët pjesëmarrësit kërkuan pavarësinë e tyre të përforcuar dhe qëndrueshmërinë e tyre financiare, deri në praktikat më të mira në sferën e vetë rregullimit medial, mundësive të reja ekonomike dhe sfidave, ndikimi i digjitalizimit lidhur me lirinë e medias, si dhe fenomenin e “lajmeve të rreme”, propagandën dhe dezinformimin.
Në ditën e parë të konferencës, pjesëmarrësit miratuan një deklaratë me të cilën dënuan dhunën kundër Olivera Lakiçit, gazetare hulumtuese për gazetën Vjesti në Mal të Zi, e cila u qëllua mbrëmjen e 8 majit të vitit 2018.
Deklarata përcolli një mesazh të fuqishëm të mbështetjes dhe solidaritetit për gazetaren, për punonjësit e gazetës Vjesti, si dhe për të gjithë gazetarët dhe punonjësit mediatik në rajon të cilët përballen me kërcënime, sulme dhe frikësim.
Siguria e gazetarëve akoma mbetet një nga sfidat më të mëdha në rajon, dhe pjesa më e madhe e krimeve ndaj gazetarëve dhe mediave mbeten të pa ndëshkuara.
Në Deklaratë, pjesëmarrësit bënë thirrje për një hetim të pavarur, efektiv dhe të shpejtë, si dhe autorët e sulmit, përfshi organizatorët e të njëjtit, të sillen para drejtësisë.
Në vazhdim, u theksua se çdo sulm ndaj një gazetari jo vetëm që shkel të drejtat e gazetarit në fjalë, por gjithashtu minon “të drejtën e publikut për t’u informuar”, sundimin e ligjit, si dhe vetë demokracinë.
Pas gjashtë seancave mbi temat e theksuara më lartë, Përfaqësuesi i OSBE-së për Lirinë e Mediave bëri prezantimin e të dhënave, konkluzioneve dhe rekomandimeve gjithëpërfshirëse nga Konferenca dyditore.
Këto rekomandime janë hartuar në mënyrë që të mund të zbatohen nga të gjitha palët e interesuara në komunitetin medial dhe më gjerë, përfshi politikbërësit rajonal dhe autoritetet në çdo nivel, akademikët, mediat, shoqëria qytetare, komuniteti ndërkombëtar me veprim në rajon, ndërmjetësit dhe rregullatorët, sindikatat dhe shoqatat e gazetarëve, si dhe vet gazetarët.
Pjesëmarrësit në seancë këmbyen përvojat e tyre personale dhe profesionale lidhur me kërcënimet, frikësimet, sulmet e dhunshme dhe fushatat shpifëse në internet dhe jashtë tij, me të cilat janë përballur gjatë kryerjes së punës së tyre.
Pjesëmarrësit gjithashtu diskutuan mbi rreziqet specifike me të cilat përballohen gazetaret femra, përfshi frikësimet, shqetësimet dhe kërcënimet, duke marrë parasysh se ato ndeshen me “barrën e dyfishtë” të të qenurit në shënjestër për gjininë e tyre dhe profesionin e tyre.
Një nga sfidat më të mëdha të nënvizuara ishte mungesa e mekanizmave për t’i sjellë para drejtësisë autorët e krimeve ndaj gazetarëve për shkak të mungesës së veprimit ligjor joadekuat ose mosveprimit të organeve për zbatimin e drejtësisë dhe mosndëshkimit të gjerë të krimeve të tilla.
Theksi kryesor u vu në nevojën për kornizë adekuate ligjore për mbrojtjen e sigurisë së gazetarëve, si dhe në rëndësinë e mjeteve juridike në rast të krimit, dhe në obligimin e autoriteteve për të siguruar përgjegjësi dhe luftë kundër mosndëshkimit.
Në pjesë të caktuara të rajonit, edhe pse ekziston legjislacioni adekuat, mungon zbatimi i të njëjtit, i cili duhet të përforcohet.
Në solidaritet me viktimat, dënim publik dhe pa mëdyshje të të gjitha sulmeve, frikësimeve dhe dhunës ndaj gazetarëve , të cilat ngërthejnë, por nuk janë të limituara në: fushata shpifëse, vëzhgim, frikësim, mbyllje të zyrave me dhunë, shqetësim nëpërmjet internetit, vrasje, torturë, dhunë fizike.
Angazhim me të gjitha palët relevante – respektivisht autoritetet shtetërore, pushtetin legjislativ, ekzekutiv dhe gjyqësor, shoqëritë civile në vend dhe rajon, shoqatat e gazetarëve dhe mediat – për të mbështetur hetimet dhe përpjekjet për t’i sjellë autorët para drejtësisë, duke vazhduar me ngritjen e vetëdijes lidhur me kërcënimin ndaj demokracisë nga sulmet kundër gazetarëve, dhe rëndësinë e mbrojtjes së sigurisë së gazetarëve.
Identifikim të lidhjes ndërmjet lirisë së mediave, drejtësisë dhe sundimit të ligjit për të reflektuar mbi nevojat e veçanta të komunitetit medial në aspekt të legjislacionit relevant, aktivitetet e prokurorisë dhe mekanizmave mbrojtës, përfshi mbrojtjen policore sipas nevojës; kjo gjithashtu kërkon resurse adekuate njerëzore dhe financiare për proceset hetimore dhe të prokurorisë, si dhe vullnet politik.
Vazhdim i thirrjeve dhe zbatim i hetimeve të shpejta të sulmeve ndaj gazetarëve nga ana e organeve për zbatimin e ligjit, duke i marr ato kërcënime me shumë seriozitet pa marrë parasysh se a janë bërë me anë të internetit apo jo, si dhe ofrim i mekanizmave të përshtatshme për viktimat e kërcënimeve, shqetësimeve, dhunës apo frikësimit.
për këtë do të nevojitet trajnim dhe bashkëpunim ndërmjet policisë dhe prokurorëve.
Inkurajim i redaksive dhe sektorit medial për trajnim të profesionistëve mediatik për vetëmbrojtje nga shqetësimi, frikësimi dhe sulmet.
Promovim i solidaritet të njëzëshëm në nivel lokal, nacional dhe rajonal për të dënuar sulmet, respektivisht në bashkëpunim me komunitetin ndërkombëtar, autoritetet shtetërore, politikanët, shoqatat e gazetarëve dhe grupet përkatëse për përkrahje.
Njohje të barrës së dyfishtë me të cilën përballen gazetaret femra dhe përpilim i strategjisë për integrim gjinor për të siguruar sigurinë e tyre në internet dhe jashtë tij në mënyrën më të mirë.
Ndonëse pjesëmarrësit ranë dakord se autoritetet kanë miratuar legjislacion në disa sfera për t’i përmirësuar kushtet për punë të gazetarëve dhe punonjësve mediatik, industria e mediave vazhdon të përballet me sfida të konsiderueshme.
Kushtet e pasigurta për punë lidhur me sigurinë sociale, pagat dhe kontratat të cilat në vazhdimësi krijojnë pasiguri në punë akoma mbizotërojnë.
Së bashku me ndërhyrjen politike dhe/apo interesin afarist, kushtet për punë të gazetarëve dhe punonjësve mediatik janë shpesh në nivel tepër të ulët.
Për shkak të kushteve të pasigurta për punë dhe sfidave ekonomike me të cilat përballen mediat, pavarësia editoriale mund të minohet nga trysnia financiare dhe/apo politike.
Ngritje e vetëdijes mbi kushtet e pasigurta për punën e punonjësve mediatik, siç mund të shihet nga pagat e ulëta, orët e çrregullta të punës, mungesës së sigurimit shëndetësor, sigurisë sociale, dhe përfitimeve të tjera nga puna.
Vetëdija duhet të ngritët me qëllim të qartë për të përmirësuar kushtet për punë duke synuar mundësinë e gazetarëve dhe punonjësve mediatik që në mënyrë të pavarur të raportojnë mbi çdolloj shtypjeje politike apo ekonomike, dhe atë pa rrezik nga vetë-censura.
Fuqizim, inkurajim dhe reformim i sindikatave, me veçanti ato për profesionistët mediatik dhe gazetarët për të fuqizuar marrëveshje kolektive për stafin permanent dhe atyre që punojnë në mënyrë të pavarur në internet dhe jashtë tij, duke promovuar një ndjenjë solidariteti ndërmjet atyre në këtë profesion për t’i rritur të drejtat sociale dhe të punës, siç janë siguria sociale, dobitë për të papunësuarit dhe sigurimi shëndetësor.
Sindikatat duhet të njihen si përfaqësues legjitim të gazetarëve.
Në mungesë të sindikatave të punëtorëve, nevojitet ndërmjetësim me autoritetet shtetërore relevante, siç janë inspektoratet e punës, për të siguruar se standardet nacionale shoqërore (kontratat e punës, orët e punës, pagesat për siguri sociale) respektohen dhe me atë fuqizohen standardet minimale shoqërore.
Eksplorim i mundësive për kontrata kolektive në këtë profesion si mjet sigurie dhe garancie të sigurisë profesionale konstante të nevojitur për gazetari etike, ngjashëm si në profesionet tjera.
Zhvillim dhe fuqizim i politikave dhe legjislacionit që mbron pluralizmin medial, duke mirëmbajt konkurrencën pa ndërhyrje të paligjshme biznesi apo politike që mund të krijojë presion plotësues mbi politikën redaktuese të mediave dhe gazetarëve.
Sigurim i transparencës në financimin dhe pavarësinë financiare të mediave si element kyç për të garantuar lirinë e tyre nga ndërhyrjet nga jashtë, në veçanti në rastet kur financat vijnë nga organet publike.
Autoritetet nuk duhet të mundohen të kenë ndikim në tregun medial nëpërmjet subvencioneve të fshehta.
Kjo seancë u fokusua në rolin e transmetuesve publikë dhe kornizat ligjore me të cilat rregullohet strukturat organizative dhe programet e tyre.
Pjesëmarrësit diskutuan mbi rolin e këshillave drejtues dhe programatik dhe organizimin e tyre.
Në veçanti, u diskutuan praktikat më të mira që duhet të udhëheqin me udhëzimet editoriale, drejtimin strategjik dhe mandatin, si dhe nevojat e shoqërisë (gjuhësore, kulturore, politike).
Pasi që përmbajtja e mundësuar nga transmetuesit publikë është kryesisht në interesin e shoqërisë, u konstatua se është e rëndësishme për ruajtjen e kredibilitetit dhe përmbushjen e mandatit kryesor të transmetuesve publikë dhe mu për atë shkak duhet të mbetet në domenin publik, duke pasqyruar përbërjen kulturore, etnike, sociale, gjuhësore dhe fetare të shoqërisë, si dhe të mirëmbajë interesin e publikut në çdo kohë.
Për më shumë, pjesëmarrësit po ashtu diskutuan mbi nevojën për të nxitur më shumë raportime hetuese nga ana e transmetuesve publikë duke u fokusuar në çështjet në interes të shoqërisë duke ushtruar standarde profesionale dhe pavarësi editoriale.
Sigurim se stafi, përfshi atë të Këshillave programatik dhe drejtues, është punësuar në bazë të meritave profesionale, dhe jo lojalitetit partiak, për të mirëmbajtur pavarësinë nga sfera politike dhe me konsideratë ndaj mandatit publik.
Përpilim i modeleve individuale për financimin e transmetuesve publikë në pajtim me situatën reale dhe lokale, pasi që asnjë model i vetëm në kontekst rajonal nuk është kompatibil me tjetrin, dhe për ta siguruar qëndrueshmërinë financiare të tyre, duke kontribuar për pavarësinë politike të tyre.
Konsideratë ndaj përbërjes kulturore, etnike, sociale, gjuhësore, fetare të shoqërisë për të siguruar se transmetuesit publikë pasqyrojnë të gjitha pikëpamjet e paraqitura në shoqëri në përputhje me mandatin e tyre të interesit publik.
Inkurajim i reportazheve dhe gazetarisë hulumtuese edhe në transmetuesit publikë në pajtim me praktikat më të mira.
Nxitje të risive në transmetuesit publikë për të mbajtur audiencën, duke ofruar përmbajtje në internet dhe jashtë tij të përshtatur ndaj nevojave të shoqërisë, përfshi nëpërmjet metodave të programimit dhe transmetimit të informatave në internet (përfshi nëpërmjet teknologjive të reja siç janë aplikacionet, përmbajtja onlajn, mediat sociale) si dhe zgjerimin e rrjetit të të ardhurave të mundshme.
Përfaqësues nga rajoni, në veçanti shoqatat e gazetarëve dhe grupet e interesit, prezantojnë praktikat më të mira mbi vet-rregullimin, si dhe standardet profesionale në fushën e mediave.
Paneli solli përfundimin se standardet etike të miratuara në bazë vullnetare ndërmjet shoqatave të gazetarëve ose brenda mediave specifike ju ndihmojnë punonjësve mediatik të raportojnë në mënyrë të paanshme dhe objektive.
Në rajon, është e vështirë që Këshillat e shtypit dhe mekanizmat e vet-rregullimit të realizojnë pavarësi dhe qëndrueshmëri financiare pa donacione ose financim publik, duke pasur parasysh se vet mediat luftojnë për të ardhura dhe nuk kanë mundësinë të kontribuojnë për Këshillat e tillë.
Por, paneli arriti në përfundim se nevojiten resurse të duhura financiare dhe njerëzore për mirëmbajtjen e pavarësisë editoriale dhe krediblititetit gazetaresk.
Ngritje e vetëdijes mbi mekanizmat vet-rregullues si mjet i vlefshëm në rajon për t’i përmbushur standardet profesionale dhe etike në një ambient të shumëllojtë medial, në bazë vullnetare.
Duhet bërë përpjekje për zbatimin konsekuent të tyre.
Përkrahje për hartimin e kodekseve të vet-rregullimit në frymë të gjithëpërfshirjes, transparencës, si dhe në interes të opinionit publik në përgjithësi, në përputhje me standardet ndërkombëtare dhe praktikat e mira.
Qëndrueshmëria e Këshillave të shtypit duhet të mbetet prioritet për komunitetin medial duke marr parasysh rolin e tyre thelbësor në lehtësimin e vet-rregullimit të mediave.
Promovim i trajnimit, arsimimit, dhe ngritjes së vetëdijes brenda profesionit për të promovuar më tutje standarde profesionale dhe raportim të pavarur.
Bashkëpunim me mekanizma hetimor të pavarur dhe mekanizma të vet-iniciativës siç janë Avokati i popullit, Këshillat e shtypit, Komisionet e pavarura, për të adresuar çështje lidhur me gazetarinë etike dhe profesionale.
Strategjitë për edukim digjital janë të rëndësishme për të siguruar se gazetarët dhe aktorët medial si dhe opinioni publik mund të kyçen në mënyrë efikase në vet-rregullimin e mediave.
Fokusi i këtij paneli ishte të diskutojë lidhur me ndikimin e digjitalizimit mbi mediat dhe lirinë e shprehjes, dhe në veçanti nëse i njëjti ka avancuar “demokratizimin” e spektrit mediatik duke ju ofruar qytetarëve treg për ta shprehur veten nëpërmjet internetit, ndërsa gazetarëve platformë ta përhapin raportimin e tyre akoma më gjerë.
Panelistët arritën në përfundim se digjitalizimi gjithashtu sjellë edhe rreziqet e veta, pasi që tani konsumatorët mediatik ekspozohen ndajmë shumë informacioneve, të vërteta dhe po ashtu të rreme.
Digjitalizimi e ka ndryshuar shtypin në mënyrë radikale, për më tepër dhe e ka zhdukur në disa vende. Seanca gjithashtu iu referua përgjegjësisë së portaleve të lajmeve të cilat gjerësisht shpërndajnë raportime , që ta konsiderojnë ndikimin e tyre të drejtpërdrejtë në shpërndarjen e lajmeve cilësore.
Kujdes, mbrojtje dhe respekt ndaj të drejtave themelore të njeriut dhe të drejtave lidhur me lirinë e shprehjes dhe qasjes në informata në internet, njëjtë si dhe jashtë tij.
Fokusim në kualitetin para kuantitetit të lajmeve dhe shpërndarjes së shpejtë në epokën e “demokratizimit” të mediave nëpërmjet teknologjisë.
Duke konsideruar se kontrolli i fakteve duhet të paraqet bazë për tërë gazetarinë, duhet vazhduar me përforcimin e besueshmërisë së mediave nëpërmjet kontrollit të fakteve, veçanërisht në sferën e internetit.
Asnjë model i vetëm për zgjerimin e bazës së të ardhurave në kohën digjitale nuk është afirmuar akoma.
Për atë shkak, mediat duhet të eksplorojnë dhe eksperimentojnë me modele të ndryshme financimi.
Zhvillimi i trajnimeve dhe promovimi i njohurisë në sferën e edukimit digjital, si dhe ngritja e vetëdijes mbi koston e krijimit të gazetarisë kualitative.
Përderisa termi “lajme të rreme” përdoret shpesh, paneli synonte të definojë, në aspekt akoma më konkret, se çka ngërthen ky term dhe si dezinformomi është përhapur më shumë se sa në të kaluarën.
Pjesëmarrësit erdhën deri në përfundim se edhe pse ky fenomen ka ekzistuar gjithmonë, megjithatë është përkeqësuar nga përdorimi i internetit, që e ka bërë shpërndarjen e informatave të pa verifikuara dhe raportimin joprofesional akoma më të lehtë për përhapje.
“Lajmet e rreme” nuk janë vetëm informata politike, të formuara në mënyrë strategjike me qëllim të minojnë shpërndarjen e sigurt të informatave të besueshme në sferën publike, por shpeshherë janë dhe të motivuara nga interesi i biznesit.
Shtetet nuk duhet të miratojnë ndalesa legale për “lajmet e rreme”, lajmet e pavërteta ose terme të tjera të ngjashme të cilat janë kundër- produktive dhe mund të abuzohen.
Ligjet ekzistuese, përfshi ligjet mbi shpifje civile, duhet të ofrojnë mekanizma juridik të përshtatshëm për shpërndarjen e informatave të pavërteta të cilat dëmtojnë reputacionin.
Politikanët nuk duhet të bëjnë apo inkurajojnë deklarata të cilat e dinë se janë të pavërteta apo që paraqesin mosrespektim të pamatur për informata të verifikuara.
Politikanët nuk duhet ta përdorin termin “lajme të rreme” për të sulmuar mediat apo gazetarët, pasi që kjo minon mirëbesimin në mediat dhe gazetarinë.
Autoritetet dhe palët e interesuara duhet të synojnë krijimin e ambientit të komunikimi të lirë, të pavarur dhe të shumëllojshëm në shoqëri të edukuar lidhur me mediat si metoda më e mirë për kundërshtimin e përhapjes së informatave të pavërteta.
Internet ndërmjetësit duhet patjetër të kenë politika të qarta kufizimin ose fshirjen e përmbajtjeve të cilat duhet të përmbushin në minimum, garanci për proces të rregullt dhe standarde ndërkombëtare mbi lirinë e shprehjes.
Deklarata e pjesëmarrësve të Konferencës së OSBE-së për Media në Evropën Juglindore për të shtënat ndaj gazetares Olivera Lakiç
Ne, pjesëmarrësit e Konferencës së OSBE-së për Media në Evropën Juglindore, që po zhvillohet në Strugë më 10 dhe 11 maj 2018, dënojmë ashpër të shtënën ndaj Olivera Lakiç, gazetares hulumtuese të gazetës ‘Vijesti’ në Mal të Zi, në mbrëmjen e 8 majit 2018.
Nga këtu dërgojmë mbështetje dhe solidaritet për gazetaren Olivera Lakiç, për punonjësit e gazetës ‘Vijesti’, si dhe të gjithë gazetarët dhe punonjësit e mediave që përballen me sulme dhe kërcënime në Mal të Zi, si dhe në rajonin e Evropës Juglindore.
Kujtojmë se ky incident nuk është një dukuri e izoluar: ndaj znj. Lakiç kishte kërcënime të tmerrshme në vitin 2011, ajo po ashtu u rrah gjashtë vjet më parë, ndërsa ka pasur njëzet e pesë sulme dhe kërcënime kundër gazetarëve të gazetës “Vijesti”, si dhe ndaj punonjësve dhe pronës së mediave që nga viti 2007.
Duam të theksojmë se shumë gazetarë dhe punonjës të medias në të gjithë rajonin e Evropës Juglindore përballen çdo ditë me sulme, përfshi kërcënime fizike dhe kërcënime në internet.
Megjithatë, shumë raste kanë kaluar pa u ndëshkuar dhe shumë nga autorët e krimeve kundër gazetarëve dhe punëtorëve të medias në rajon asnjëherë nuk janë sjellë para drejtësisë.
Vërejmë se autoritetet shtetërore kanë hapur hetim për të shtënën ndaj znj. Lakiç dhe se udhëheqësit politikë – në veçanti Presidenti, Kryeministri dhe Kryetari i Parlamentit - e kanë dënuar publikisht sulmin.
Ne u bëjmë thirrje autoriteteve shtetërore të Malit të Zi që të sigurojnë se hetimi për të shtënën ndaj znj. Lakiç është i pavarur, efektiv dhe i shpejtë dhe se autorët e sulmit, përfshi organizatorët e saj, do të sillen para drejtësisë.
Politikanët dhe zyrtarët publikë nuk duhet të krijojnë një mjedis armiqësor për mediat përmes deklaratave dhe veprimeve të tyre.
Ata duhet të demonstrojnë një nivel më të lartë tolerance për gazetarinë kritike dhe të mbështesin një pluralizëm zërash dhe mendimesh në një shoqëri.
Të gjithë subjektet shtetërore dhe joshtetërore duhet të pranojnë se çdo sulm ndaj një gazetari jo vetëm që shkel të drejtat e gazetarit në fjalë, por gjithashtu minon “të drejtën e publikut për t’u informuar”, sundimin e ligjit, si dhe vetë demokracinë.
Më 30 korrik, Kuvendi, pa pjesëmarrjen e partisë kryesore opozitare, solli vendim për të mbajtur referendum konsultativ më 30 shtator në lidhje me marrëveshjen bilaterale me Republikën e Greqisë, me ç’rast dispozita kyçe e marrëveshjes bën thirrje ndryshimin e emrit kushtetues të vendit në “Republika e Maqedonisë Veriore”.
Pyetja e referendumit për të cilën do të duhet të vendosin votuesit do të jetë, “A jeni për anëtarësim në BE dhe NATO duke e pranuar Marrëveshjen ndërmjet Republikës së Maqedonisë dhe Republikës së Greqisë?”
Referendumi do të konsiderohet i vlefshëm nëse në të marrin pjesë shumica e votuesve të regjistruar.
Referendumi kryesisht është i rregulluar me Kushtetutën e vitit 1991, Ligjin për referendumin dhe iniciativat qytetare (Ligji për referendumin) të vitit 2005 dhe me Kodin zgjedhor të vitit 2006.
Korniza ligjore për referendumin nuk ka dispozita konkrete për disa elemente kyçe të procesit, duke i përfshirë edhe rregullat e fushatës.
KSHZ-ja ka futur rregulla të veçanta për ta qartësuar kornizën ligjore për këtë referendum.
Me ndryshimet e Kodit zgjedhor të bëra në korrik të vitit 2018 u krijua Komisioni i përkohshëm shtetëror i zgjedhjeve (KSHZ) me mandat gjashtëmujor, ku të gjithë anëtarët janë të emëruar nga partitë politike.
KSHZ-ja ka mbajtur mbledhje të rregullta publike dhe i ka publikuar në kohë në ueb-faqen e saj të gjitha procesverbalet, si dhe shumicën e vendimeve kyçe dhe informatave.
Të gjithë qytetarët që kanë mbushur 18 vjet kanë të drejtë vote, përveç atyre që u është marrë kjo e drejtë ligjore me vendim gjyqësor.
Lista zgjedhore u mbyll më 7 shtator dhe përmban 1.806.336 votues me të drejtë vote, nga të cilët 2.694 janë regjistruar në mënyre aktive për votim jashtë vendit.
Shumica e bashkëbiseduesve të MVR-së së ODIHR-it nuk kanë ngritur shqetësime të mëdha në lidhje me saktësinë e listës zgjedhore, edhe përkundër rëndësisë për ta arritur kufirin e pjesëmarrjes së votuesve në referendum.
Periudha zyrtare e fushatës filloi më 30 korrik, në ditën e shpalljes së referendumit.
Megjithatë, shumica e palëve të interesuara njoftuan se fushatën do ta fillojnë më 10 shtator.
Funksionarët e qeverisë, liderët e huaj dhe përfaqësuesit edhe të BE-së edhe të NATO-s kanë mbajtur fjalime publike për dobitë e integrimit.
Edhe pse momentalisht nuk ka ndonjë fushatë aktive “Kundër”, 28 shoqata qytetare dhe një parti politike, e cila momentalisht nuk është e përfaqësuar në Kuvend, angazhohen për bojkot me qëllim që të pengojnë që referendumi ta arrijë 50 për qindëshin e nevojshëm të pjesëmarrjes së votuesve në referendum.
Fushata për bojkot ka qenë aktive kryesisht në mediat sociale, shpeshherë duke përdorë gjuhë nxitëse.
Bashkëbiseduesit e MVR-së së ODIHR-it e informuan MVR-në se atmosfera në të cilën veprojnë gazetarët është përmirësuar gjatë viteve të fundit; megjithatë, deri tani nuk janë implementuar reforma strukturore mediatike.
Korniza ligjore që e rregullon sjelljen e mediave gjatë referendumit nuk është e qartë sa duhet.
Më 3 shtator MVR-ja e ODIHR-it filloi monitorimin cilësor dhe sasior mediatik të 10 kanaleve televizive.
Në përgjigje të ftesës nga Ministria për Punë të Jashtme, Zyra e OSBE-së për institucione demokratike dhe të drejtat e njeriut (OSBE/ODIHR) e krijoi Misionin për vëzhgimin e referendumit (MVR) më 27 gusht, për ta vëzhguar referendumin e 30 shtatorit.
MVR-ja e OSBE/ODIHR-it, e udhëhequr nga Ambasadori Jan Petersen, përbëhet nga ekipi kryesor me 13 ekspertë që është i vendosur në Shkup dhe 20 vëzhgues afatgjatë të shpërndarë në mbarë vendin.
Anëtarët e misionit janë siguruar nga 18 vende pjesëmarrëse të OSBE-së.
Nga vendet pjesëmarrëse është kërkuar që të sigurojnë 250 vëzhgues afatshkurtër për ta vëzhguar votimin e hershëm më 29 shtator dhe hapjen, votimin, numërimin dhe nxjerrjen e votave më 30 shtator.
Pas zgjedhjeve të parakohshme parlamentare të vitit 2016, partia e atëhershme në pushtet, Organizata e Brendshme Revolucionare Maqedonase – Partia Demokratike për Unitet Kombëtar Maqedonas (VMRO-DPMNE) e fitoi numrin më të madh të deputetëve, mirëpo nuk arriti të sigurojë mbështetje të mjaftueshme për të formuar qeveri, pasi që Bashkimi Demokratik për Integrim (BDI) dhe partitë e tjera etnike shqiptare u rreshtuan me Lidhjen Social Demokratike të Maqedonisë (LSDM).
Kryetari ia dha mandatin për të formuar qeveri LSDM-së dhe BDI-së, edhe atë në fund të periudhës së trazirave intensive politike.
Koalicioni i ri në pushtet e konsolidoi pozicionin e tij kur fitoi kontroll mbi shumicën e komunave në zgjedhjet lokale të vitit 2017.
Anëtarësimi i vendit në Bashkimin Evropian (BE) dhe në Organizatën e Traktatit të Atlantikut Verior (NATO), është bllokuar historikisht si rezultat i mungesës së konsensusit në mesin e vendeve anëtare të këtyre organizatave për shkak të kontestit në lidhje me emrin e vendit.
Më 17 korrik të vitit 2018, pas një viti negociatash intensive, vendi nënshkroi marrëveshje bilaterale me Greqinë, dhe nëse ajo miratohet, ai do ta ndërrojë emrin e tij kushtetues në “Republika e Maqedonisë Veriore”.
Vendimi për të mbajtur referendum konsultativ për miratimin e marrëveshjes u soll në Kuvend më 30 korrik, me 68 vota “për” dhe asnjë “kundër”.
Përfaqësuesit e opozitës nuk ishin të pranishëm në votim.
Që referendumi të konsiderohet i suksesshëm, në të duhet të marrin pjesë shumica e votuesve të regjistruar.
Implementimi i marrëveshjes nga shumë njerëz konsiderohet si parakusht për integrim në BE dhe NATO, dhe shumë bashkëbisedues të MVR-së së ODIHR-it sugjeruan se marrëveshja do të ketë edhe ndikim më të gjerë mbi stabilitetin politik të rajonit.
Edhe përfaqësuesit e BE-së edhe ata të NATO-s, duke përfshirë edhe udhëheqësinë e tyre, planifikojnë ta vizitojnë vendin gjatë javëve të ardhshme për t’i theksuar dobitë e integrimit për qytetarët.
Pas referendumit, për ndryshimet kushtetuese do të nevojitet votim me shumicë prej dy të tretave në Kuvend.
Pas miratimit të amendamenteve, marrëveshja do të duhet të miratohet nga Parlamenti i Greqisë.
Referendumi kryesisht është i rregulluar me Kushtetutën e vitit 1991 (e ndryshuar për herë të fundit në vitin 2011), Ligjin për referendumin dhe iniciativat qytetare (Ligji për referendumin) të vitit 2005 dhe me Kodin zgjedhor të vitit 2006 (të ndryshuar për herë të fundit në vitin 2018).
Edhe pse Ligji për referendumin i përcakton rregullat themelore për procesin e referendumit, ai ka mungesë të detajeve për çështje të caktuara thelbësore.
Ligji për referendumin parasheh se dispozitat e Kodit zgjedhor vlejnë edhe për referendumin, nëse nuk është përcaktuar ndryshe.
Megjithatë, edhe pse do të vlejnë dispozitat e Kodit zgjedhor për administratën zgjedhore dhe për regjistrimin e votuesve, KSHZ-ja e informoi MVR-në e ODIHR-it se rregullat për zhvillimin dhe financimin e fushatës nuk vlejnë për referendumin.
KSHZ-ja ka miratuar rregulla për t’i qartësuar disa aspekte të kornizës ligjore, duke përfshirë definimin dhe kornizën kohore për zhvillimin e fushatës së referendumit, si dhe procedurat për votimin jashtë vendit, zgjidhjen e kontesteve dhe procedurat e ditës së votimit.
Ligji për referendumin kërkon që çështja për të cilën vendoset “të jetë e formuluar saktë dhe në mënyrë të padyshimtë që qytetarët të mund të përgjigjen me ‘për’ ose ‘kundër’”.
Pyetja që do të paraqitet në fletëvotim thotë “A jeni për anëtarësim në BE dhe NATO duke e pranuar Marrëveshjen ndërmjet Republikës së Maqedonisë dhe Republikës së Greqisë?”
Disa bashkëbisedues të MVR-së së ODIHR-it i shprehën shqetësime për natyrën komplekse të pyetjes, fokusin për integrimin edhe në BE edhe në NATO, dhe mungesën e përmendjes së qartë të ndryshimit të emrit kushtetues të vendit.
Referendumi do të administrohet nga administrata në tre nivele, që përbëhet nga Komisioni shtetëror i zgjedhjeve (KSHZ), 80 Komisione zgjedhore komunale (KZK), Komisioni zgjedhor për Qytetin e Shkupit, dhe rreth 3,480 Këshilla zgjedhorë (KZ).
Përveç kësaj, do të krijohen edhe 33 KZ në Përfaqësitë diplomatike-konsullore (PDK) për votimin jashtë vendit, dhe një në KSHZ për ta administruar votimin e anëtarëve të KZ-ve që janë shpërndarë në ato PDK.
Me ndryshimet e Kodit zgjedhor të bëra në korrik të vitit 2018 u krijua KSHZ-ja e përkohshme me mandat gjashtëmujor që përbëhet nga shtatë anëtarë, tre nga të cilët janë gra.
Të gjithë anëtarët u emëruan nga partitë politike, katër nga koalicioni në pushtet, duke përfshirë nënkryetarin, dhe tre nga opozita, duke përfshirë kryetarin.
Përveç kësaj, Kodi zgjedhor parasheh emërimin e zëvendës-sekretarit të përgjithshëm, mirëpo kjo pozitë akoma nuk është definuar, e as që është plotësuar.
KSHZ-ja ka mbajtur mbledhje të rregullta publike, si dhe takime të tjera pune të cilat nuk janë të hapura për vëzhguesit ose për publikun.
Mbledhjet publike janë mbajtur në mënyrë efikase dhe kolegjiale.
Deri tani, KSHZ-ja ka miratuar rregullore për administrimin e referendumit, ka bërë njoftime për mbledhjet zyrtare, dhe në kohë i ka miratuar procesverbalet e mbledhjeve paraprake.
KSHZ-ja i ka vendosur shumicën e vendimeve të saj dhe informatat kyçe në ueb-faqen e saj.
KZK-të përbëhen nga pesë anëtarë (dhe pesë zëvendës), të cilët kanë mandat pesëvjeçar dhe zgjidhen në mënyrë të rastësishme nga radhët e nëpunësve publikë.
KZK-të e mbikëqyrin administrimin e referendumit në çdo komunë, i emërojnë dhe i trajnojnë KZ-të, dhe i menaxhojnë përgatitjet e tjera teknike.
KZ-të përbëhen nga tre anëtarë (dhe tre zëvendës), të cilët zgjidhen në mënyrë të rastësishme nga radhët e nëpunësve publikë dhe janë përgjegjës për menaxhimin e vendvotimeve dhe zhvillimin e votimit dhe procedurat e numërimit të votave.
Për referendumin, KZ-të nuk do të përfshijnë dy anëtarë të përkohshëm të emëruar nga partitë, siç parashihet në Kodin zgjedhor për zgjedhjet e rregullta.
KSHZ-ja është e autorizuar për t’i trajnuar anëtarët e organeve më të ulëta për menaxhim të zgjedhjeve.
Për shkak të vonesës në finalizimin e përmbajtjes së doracakut për trajnim, KSHZ-ja nuk do t'i përmbahet orarit të saj fillestar për trajnim.
KSHZ-ja do t’i trajnojë KZK-të, të cilat, pastaj, do të mbajnë trajnime për KZ-të.
KSHZ-ja do të bëjë edukimin e votuesve në lidhje me procedurat e ditës së referendumit dhe për atë se si ta gjejnë vendvotimin e tyre.
Sipas Kushtetutës, qytetarët që kanë mbushur 18 vjet kanë të drejtë vote, përveç atyre që u është marrë kjo e drejtë ligjore me vendim gjyqësor.
Në bazë të Kodit zgjedhor, vetëm personat me adresë të paraqitur dhe me letërnjoftim të vlefshëm ose me pasaportë biometrike janë përfshirë në regjistrin e votuesve.
Regjistrimi i votuesve për votimin në vend është pasiv. Listat zgjedhore përpilohen nga KSHZ-ja në bazë të të dhënave nga regjistrat e ndryshëm qytetarë dhe të popullatës.
Këqyrja publike e listave zgjedhore u bë prej datës 9 deri më 23 gusht, kur votuesit kishin mundësi t’i kontrollojnë të dhënat e tyre onlajn dhe të dorëzojnë kërkesa në zyrat rajonale të KSHZ-së për shtim, fshirje ose korrigjim të informatave të tyre personale.
KSHZ-ja e mbylli listën zgjedhore më 7 shtator dhe lista përfundimtare përfshin 1.806.336 votues me të drejtë vote.
Ministria për Punë të Jashtme e informoi KSHZ-në se 2.694 votues janë regjistruar për votim jashtë vendit.
Duke vepruar në bazë të një rekomandimi të mëparshëm të ODHIR-it, autoritetet filluan një operacion për rinovimin e dokumenteve me afat të kaluar të personave të mbyllur në institucionet ndëshkuese.
Kjo iniciativë rezultoi me lëshimin e 260 letërnjoftimeve të reja.
Përveç kësaj, Ministria e Punëve të Brendshme ka premtuar se do ta përshpejtojë procesin e rinovimit për të gjithë votuesit që kanë dokumente me afat të kaluar dhe se zyrat e saj do të jenë të hapura gjatë fundjavës së referendumit për t’u mundësuar votuesve që t’i marrin letërnjoftimet e reja.
Shumica e bashkëbiseduesve të MVR-së së ODIHR-it pranojnë se ka çështje të pazgjidhura që kanë të bëjnë me saktësinë e listave zgjedhore.
Megjithatë, shumica e palëve të interesuara nuk e kanë përmendur çështjen e saktësisë së listës zgjedhore si një shqetësim të madh për referendumin, pavarësisht nga rëndësia e arritjes së kufirit të pjesëmarrjes së votuesve prej 50 për qind.
KSHZ-ja njoftoi se periudha zyrtare e fushatës filloi më 30 korrik, në ditën e shpalljes së datës së referendumit, por të gjitha palët e interesuara deklaruan se do ta fillojnë fushatën më 10 shtator.
Fushata "Për" deri më tani është fokusuar kryesisht në integrimin në BE dhe NATO, dhe ka pasur një shkallë të lartë të përfshirjes ndërkombëtare, me liderë të huaj dhe përfaqësues edhe të BE-së edhe të NATO-s, që e vizitojnë Shkupin për ta promovuar marrëveshjen bilaterale dhe për ta inkurajuar pjesëmarrjen në referendum.
Kuvendi, si propozues zyrtar i referendumit, do ta udhëheqë fushatën "Për".
Qeveria ka krijuar një ueb-faqe dedikuar fushatës së referendumit me mesazhin ”Dil për Maqedoninë Evropiane”, ndërsa kryeministri dhe ministrat kanë zhvilluar takime informuese me votuesit anembanë vendit.
Përveç kësaj, LSDM-ja është bashkuar me mbi 100 organizata, kryesisht të shoqërisë civile, për ta përkrahur votën "Për".
Disa nga këto organizata zhvillojnë fushata të veçanta duke u fokusuar në tema specifike që lidhen me mandatet e tyre individuale.
Përderisa VMRO-DPMNEja ka deklaruar se e kundërshton marrëveshjen për emrin, duke e përshkruar atë si "kapitullim", udhëheqësit e partisë e potencojnë mbështetjen e tyre të vazhdueshme për anëtarësimin në BE dhe NATO.
Më 11 shtator partia njoftoi se votuesit duhet “të votojnë sipas ndërgjegjes së tyre”.
Edhe pse deri tani nuk ka fushatë aktive “Kundër”, 28 asociacione qytetare dhe një parti politike, e cila momentalisht nuk është e përfaqësuar në Kuvend, angazhohen për bojkot për të penguar që referendumi ta arrijë 50 për qindëshin e nevojshëm të pjesëmarrjes së votuesve në referendum.
Fushata për bojkot ka qenë aktive kryesisht në mediat sociale dhe shpeshherë ka përdorur gjuhë nxitëse.
Qeveria i ka ndarë Kuvendit 80 milionë denarë (rreth 1.3 milionë euro) për t’i harxhuar për reklama në media gjatë fushatës së referendumit.
Një komision koordinues i kryesuar nga kryetari i Kuvendit, ku bëjnë pjesë të gjithë zëvendës-kryetarët e Kuvendit dhe koordinatorët e grupeve parlamentare, do të jetë përgjegjës për t’i paguar drejtpërdrejt stacionet televizive për kohën e transmetimit.
VMRO-DPMNE-ja e kritikoi këtë vendim dhe i refuzoi mjetet financiare të qeverisë, duke thënë se nuk është në interes të qytetarëve të përdoret financimi publik.
71 deputetët që deklaruan se do të bënin fushatë për qëndrimin "Po" mund të dorëzojnë reklama ose të propozojnë individë për t'iu bashkuar atyre për ta përkrahur referendumin duke e përdorur kohën e blerë për transmetim.
Përveç kësaj, partitë dhe pjesëmarrësit e tjerë mund t’i vetëfinancojnë fushatat e tyre përmes donacioneve private.
Megjithatë, rregullorja e KSHZ-së parasheh që vetëm Kuvendi si propozues zyrtar të dorëzojë raport financiar për fushatën, në afat prej 30 ditësh nga dita e referendumit.
Disa palë të interesuara ia shprehën shqetësimet e tyre MVR-së së ODIHR-it në lidhje me mungesën e transparencës që rezulton nga rregullimi i kufizuar i financimit të fushatës.
Disa palë të interesuara i shprehën shqetësime MVR-së së ODIHR-it për presionin e mundshëm ndaj nëpunësve shtetërorë për të votuar dhe për keqpërdorimin e burimeve shtetërore në fushatën e qeverisë.
Ambienti mediatik përbëhet nga një numër transmetuesish që funksionojnë, shpesh me vështirësi financiare, në një treg relativisht të vogël.
Disa transmetues e informuan MVR-në e ODIHR-it se atmosfera në të cilën veprojnë mediat dhe gazetarët paksa është përmirësuar gjatë viteve të fundit, edhe pse mediat të nënshtruara ndaj ndikimit politik.
Qeveria ka hartuar ndryshime të kornizës ligjore që i rregullon mediat, me të cilat synohet të përmirësohet ambienti mediatik, por ende nuk janë zbatuar reforma strukturore.
Televizioni mbetet burimi më i rëndësishëm i informimit politik, e më pas vijnë burimet në internet.
Korniza ligjore që e rregullon sjelljen e mediave gjatë fushatës së referendumit nuk është e qartë për shkak të udhëzimeve kundërshtuese nga institucionet relevante.
Rregullorja e KSHZ-së, e lëshuar më 1 gusht, bën dallim midis "propozuesit të autorizuar" (Kuvendit) dhe të gjitha subjekteve të tjera, dhe urdhëron që mediat hapësirën e veçantë për fushatën t’ia ofrojnë Kuvendit.
Megjithatë, Udhëzimi i mëvonshëm i miratuar nga Agjencia për shërbime audio dhe audio-vizuale mediatike (ASHAAM) parasheh qasje të barabartë në media për çdo kë që angazhohet në fushatën për referendumin.
Ky udhëzim i ASHAAM-it përcakton se radiostacionet e stacionet televizive mund t’i kushtojnë gjithsej 9 minuta në orë reklamimit që ka të bëjë me referendumin, përveç maksimumit prej 12 minutash të parapara për reklamat e rregullta komerciale.
Disa kanale televizive publikisht shprehën pakënaqësi për Udhëzimin e ASHAAM-it dhe kërkuan që t’u lejohet të shesin reklama për fushatën jashtë hapësirës së dedikuar 9-minutëshe për ta maksimizuar mundësinë e tyre komerciale.
Shoqata e gazetarëve të Maqedonisë po ashtu shprehi shqetësim se pagimi i reklamave politike në media me mjete publike do ta përforcojë ndikimin e partive politike mbi mediat dhe raportimin e tyre për proceset politike.
Më 3 shtator, MVR-ja e ODIHR-it filloi monitorimin cilësor dhe sasior mediatik të 10 kanaleve televizive për mbulimin nga ana e tyre të procesit të referendumit.
Qytetarët dhe përfaqësuesit e autorizuar të propozuesit lejohet të parashtrojnë kundërshtime në KSHZ brenda 24 orëve në lidhje me parregullsitë në procedurat e ditës së votimit dhe nxjerrjen e rezultateve dhe të ankohen ndaj vendimeve të KSHZ-së në Gjykatën Supreme brenda 48 orëve.
KSHZ-ja e informoi MVR-në e ODIHR-it se do të përdoret sistem elektronik për menaxhimin e rasteve dhe të kundërshtimeve, siç kërkohet nga Kodi Zgjedhor, për menaxhimin e kundërshtimeve për referendumin.
Deri më tani KSHZ-ja nuk ka pranuar asnjë kundërshtim.
KSHZ-ja i trajton kundërshtimet në lidhje me përbërjen e organeve zgjedhore dhe regjistrimin e votuesve.
Enti shtetëror për revizion (ESHR) dhe Komisioni shtetëror për parandalimin e korrupsionit (KSHPK) janë përgjegjëse për kundërshtimet që kanë të bëjnë me financimin e fushatës dhe keqpërdorimin e burimeve administrative, respektivisht.
Ndaj vendimeve të këtyre institucioneve për këto çështje mund të parashtrohet ankesë në Gjykatën Administrative.
Kundërshtimet për shkeljet që kanë të bëjnë me fushatën që konsiderohen çështje penale ose civile duhet të parashtrohen në gjykatat themelore.
KZK-të nuk kanë kompetencë mbi ankesat për referendumin.
Sipas Kodit Zgjedhor, ankesat kundër vendimeve të KSHZ-së në lidhje me regjistrimin e votuesve shqyrtohen nga Gjykata Administrative.
Megjithatë, sipas rregullores së KSHZ-së, kjo kompetencë është bartur në Gjykatën Supreme.
Kodi zgjedhor dhe rregullat e KSHZ-së parashohin vëzhgim të referendumit nga vëzhguesit ndërkombëtarë dhe ata qytetarë.
Vetëm organizatave të vendit që janë themeluar së paku një vit para referendumit dhe në statutin e të cilave është përfshirë parimi për mbrojtjen e të drejtave të njeriut, u lejohet të akreditojnë vëzhgues.
Sipas kornizës ligjore, vetëm "propozuesi" i referendumit, në këtë rast Kuvendi, lejohet të emërojë një përfaqësues të posaçëm për ta vëzhguar punën e administratës së referendumit në çdo komision dhe në çdo vendvotim.
Dy organizata të mëdha qytetare vëzhguese tashmë e kanë filluar vëzhgimin e tyre.
MOST-i ka vëzhgues afatgjatë të pranishëm në çdo komunë, që i vëzhgojnë përgatitjet administrative dhe fushatën.
Në ditën e referendumit, MOST-i do të ketë 1.500 vëzhgues, duke përfshirë edhe disa ekipe të lëvizshme, dhe do të bëjë një aktivitet paralel të nxjerrjes së rezultateve në një mostër prej 33 për qind nga numri i përgjithshëm i vendvotimeve.
Qendra për liri – CIVIL do ta vëzhgojë referendumin me 250 deri në 300 vëzhgues të akredituar.
MVR-ja e ODIHR-it e filloi punën e saj më 27 gusht në Shkup.
Shefi i misionit është takuar me kryetarin e shtetit, kryeministrin, kryetarin e Kuvendit, ministrin e punëve të jashtme, përfaqësuesit e partive politike, KSHZ-së, Gjykatës Kushtetuese, mediave, organizatave të shoqërisë qytetare, Misionit të OSBE-së në Shkup dhe të bashkësisë ndërkombëtare në vend.
MVR-ja ka vendosur kontakte me palët e përfshira në procesin zgjedhor në të gjitha nivelet.
Kuvendi Parlamentar i Këshillit të Evropës (KPKE) planifikon të dërgojë një delegacion vëzhgues për ta vëzhguar ditën e referendumit.
Zyra për institucione demokratike dhe të drejtat e njeriut
ISH-REPUBLIKA JUGOSLLAVE E MAQEDONISË
Vlerësim për këmbimin e informatave personale nga regjistrat publikë në procesin e përditësimit të regjistrit të zgjedhësve
Vizitë e ekspertëve të OSBE/ODIHR-it
16 – 19 shtator 2013
Varshavë 12 dhjetor 2013
ISH-REPUBLIKA JUGOSLLAVE E MAQEDONISË
VLERËSIM PËR KËMBIMIN E INFORMATAVE PERSONALE NGA REGJISTRAT PUBLIKË NË PROCESIN E PËRDITËSIMIT TË REGJISTRIT TË ZGJEDHËSVE
HYRJE DHE MIRËNJOHJE
Pas ftesës së marrë nga Komisioni shtetëror i zgjedhjeve (KSHZ) i Ish-Republikës Jugosllave të Maqedonisë për ta bërë vlerësimin e mënyrës në të cilën këmbehen informatat personale nga regjistrat e qytetarëve në procesin e përditësimit të regjistrit të votuesve, Zyra për institucione demokratike dhe të drejtat e njeriut e OSBE-së (OSBE/ODIHR) dërgoi një ekip ekspertësh (Ekipi) në Shkup prej 16 deri më 19 shtator 2013.
Ekipi i OSBE/ODIHR-it përbëhej nga z. Zoran Gjokoviq, këshilltar për migrim/liri të lëvizjes i OSBE/ODIHR-it dhe z. Nikollai Vullçanov, ekspert i jashtëm.
Kjo vizitë e ekspertëve u organizua si vazhdimësi e rekomandimeve nga Misionet e mëparshme për vëzhgim të zgjedhjeve të OSBE/ODIHR-it dhe si përpjekje për t’u ndihmuar autoriteteve dhe palëve të tjera të rëndësishme në implementimin e tyre.
Vizita ishte në përputhje me përkushtimin e bërë nga të gjitha vendet anëtare të OSBE-së në Kartën për siguri evropiane të vitit 1999, dhe të riafirmuar në Konferencën ministrore të vitit 2002 të mbajtur në Porto, për veprim të menjëhershëm për vlerësimet dhe rekomandimet zgjedhore të OSBE/ODIHR-it.
Ekipi e vlerësoi procesin e përditësimit të të dhënave të votuesve që gjenden në listat zgjedhore në bazë të informatave personale, duke i përfshirë evidencat zyrtare të identitetit, të ngjarjeve vitale dhe të vendbanimeve, që ruhen në librat e amzës, evidencat e vendbanimeve dhe në evidencat e tjera që udhëhiqen nga institucionet relevante shtetërore.
Ekipi e shqyrtoi kornizën rregullatore që zbatohet dhe i identifikoi fushat ku mund të bëhen përmirësime.
Me qëllim që të bëhet vlerësimi i kualitetit të informatave që ruhen në librat e amzës dhe në evidencën e vendbanimeve dhe si reflektohet kjo në saktësinë e listave zgjedhore u analizua.
Edhe korniza administrative për mirëmbajtjen e regjistrit të adresave, dhe në fund, ekipi i shqyrtoi edhe masat afatshkurta dhe afatmesme që mund të ndërmerren për ta përmirësuar efikasitetin e mbledhjes së të dhënave personale të votuesve, përditësimin dhe këmbimin e tyre nga institucionet shtetërore dhe ndërmjet tyre.
OSBE/ODIHR-i i është mirënjohës KSHZ-së për ftesën e bërë dhe për mundësinë që të kontribuojë në përpjekjet e saj që kanë për qëllim rritjen e saktësisë së listave zgjedhore, si dhe për përkrahjen e KSHZ-së në organizimin e vizitës së ekipit dhe gatishmërinë e të    punësuarve të saj për të diskutuar.
OSBE/ODIHR-i dëshiron t’u shprehë falënderim institucioneve dhe individëve të tjerë për çiltërsinë dhe gatishmërinë për t’i ofruar pikëpamjet e tyre për çështjet e diskutuara gjatë vizitës (shihni listën e bashkëbiseduesve në Aneksin 1).
Poashtu e çmojmë lartë edhe përkrahjen që ia ofroi ekipit Misioni i OSBE-së në Shkup.
PËRMBLEDHJE
Me Kodin zgjedhor të “ish-Republikës Jugosllave të Maqedonisë” (Kodi zgjedhor), KSHZ-ja e ka për detyrë ta mirëmbajë regjistrin e zgjedhësve, nga i cili nxirren listat zgjedhore, dhe ta sigurojë saktësinë e tyre.
Deri tani, KSHZ-ja ka kapacitet të kufizar për ta mirëmbajtur regjistrin e zgjedhësve dhe për këtë arsye, regjistri votues udhëhiqet nga Enti shtetëror për statistikë (ESHS).
Poashtu, për arsyen e njëjtë, KSHZ-ja nuk bën kontroll të mjaftueshëm të kualitetit mbi listat zgjedhore.
Gjatë përditësimit të regjistrit të zgjedhësve, KSHZ-ja i shfrytëzon informatat për identitetin personal, ngjarjet vitale të jetës dhe vendbanimin, të cilat i ofrojnë institucionet që janë paraparë me Kodin zgjedhor.
KSHZ-së i duhet të zhvillojë një metodologji të detajuar për ta vlerësuar regjistrin e zgjedhësve sa i përket informatave që mund të ndihmojnë në identifikimin e mospërputhjeve eventuale në të dhënat e votuesve ose për keqpërdorimin e mundshëm të procedurave për regjistrimin e votuesve, gjë që duhet trajtuar në të ardhmen.
Në bazë të Kodit zgjedhor, KSHZ-ja nuk ka kompetenca të mjaftueshme ligjore për t’i ndryshuar informatat në regjistrin e zgjedhësve, të cilat i kanë dorëzuar institucionet relevante.
Edhe pse kontrollimi i regjistrit të zgjedhësve nga ana e KSHZ-së mund të kërkojë nga KSHZ-ja të rishqyrtojë informata të caktuar në regjistër, ndryshime mund të bëhen vetëm në qoftë se ato janë të shoqëruara me informata personale që janë ligjërisht të vlefshme.
Përveç në rastet kur informatat e pasakta janë rezultat i gabimeve që janë paraqitur në procesin e transferimit, të gjitha pasaktësitë e tjera në regjistrin e zgjedhësve dhe në listat zgjedhore janë të trashëguara nga informatat që dorëzohen nga institucionet relevante shtetërore, të cilat kanë kompetencë ligjore për evidentimin dhe mirëmbajtjen e tyre.
Prandaj, është kontestuese se a duhet të jetë KSHZ-ja institucioni që duhet t’i rregullojë pasaktësitë e tilla.
Të dhënat personale të votuesve të cilat i ofron Ministria për Punë të Brendshme (MPB) janë burimi kryesor i informatave që shfrytëzohen për përpilimin e regjistrit të zgjedhësve.
Në procesin e përditësimit të informatave në regjistrin e zgjedhësve, MPB-ja ofron informata që janë të vlefshme ligjërisht sa i përket idenditetit dhe vendbanimit të votuesve.
Roli i MPB-së është i rëndësishëm me faktin se vetëm ata qytetarë që kanë letërnjoftim valid, të lëshuar nga MPB-ja, mund të përfshihen në listat zgjedhore.
Prandaj, saktësia e informatave të ofruara nga MPB-ja në mënyrë të drejpërdrejtë ndikon në saktësinë e listave zgjedhore.
Si duket, MBP-ja bën kontroll të kufizuar për të siguruar se informatat për ndonjë vendbanim të evidentuar janë të përditësuara.
Disa votues mund të mos jetojnë në vendbanimet ku janë të regjistruar si rezultat i asaj se nuk i kanë njoftuar institucionet për ndryshimin e vendbanimit.
Përderisa mekanizmi që siguron se qytetarët do ta respektojnë kërkesën ligjore për ta paraqitur ndryshimin e vendbanimit është i bazuar në gjoba, duhet menduar për zhvillimin e shtytësve të tjerë, që qytetarët t’i raportojnë në kohë ndryshimet e vendbanimeve, që të evitohen situatat ku në evidencën e vendbanimeve mbetet vendbanimi paraprak edhe pse mund të ketë marrë fund e drejta për të banuar në atë vend.
Votuesve që kanë vendbanim afatgjatë jashtë vendit ose që jetojnë përherë jashtë vendit, u jepen pasaporta dhe ata përfshihen në listat zgjedhore në bazë të adresës së tyre të fundit në vend që është e njohur.
Mund të rishqyrtohet përdorimi i adresës së fundit të njohur si kriter për t’u dhënë pasaportë qytetarëve të tillë, me qëllim që të mbrohet e drejta e tyre për të votuar dhe që të sigurohet se listat zgjedhore nuk do të percepetohen si të fryra nga ana e publikut.
Drejtoria për mbajtjen e librave të amzës (Drejtoria) në kuadër të Ministrisë për drejtësi (MD) është përgjegjëse për evidentimin e informatave personale që janë ligjërisht të vlefshme për identitetin dhe ngjarjet vitale të jetës së qytetarëve.
Mirëpo, roli i Drejtorisë në procesin e përditësimit të informatave në regjistrin e zgjedhësve është i kufizuar në ofrimin e informatave për votuesit që kanë vdekur, të cilat i përcillen KSHZ-së nëpërmjet përditësimeve të rregullta nga MPB-ja dhe në mënyrë të drejtpërdrejtë nëpërmjet zyrave rajonale të KSHZ-së.
Këmbimi i informatave për popullatën dhe votuesit ndërmjet institucioneve, në përgjithësi funksionon, por kjo bëhet duke përdorur nivele të ndryshme të teknologjisë, duke përfshirë këmbim të informatave të shtypura në letër ose kopjim të sasive të mëdha të të dhënave në kompakt disqe (CD), në vend që të ketë qasje të drejtpërdrejtë onlajn në të dhënat që mirëmbahen nga institucionet e tjera.
Në afat të shkurtër, KSHZ-ja duhet të përpilojë disa pyetësorë të detajuar për ta vlerësuar saktësinë e regjistrit të zgjedhësve dhe ta njoftojë publikun rregullisht me ndryshimet që bëhen në regjistër.
Këto aktivitete mund të shërbejnë për ta rritur edhe më shumë besimin e publikut në listat zgjedhore.
KSHZ-ja, poashtu duhet të bëjë një kontrollim të regjistrit të zgjedhësve, për t’i zbuluar informatat, të cilat pastaj do të duhej të shqyrtohen nga organet që janë përgjegjëse për mirëmbajtjen dhe përditësimin e tyre.
Kjo është posaçërisht e rëndësishme kur bëhet fjalë për informatat që kanë të bëjnë me numrin e ndryshimeve të vendbanimeve në një komunë të caktuar, ose kur janë evidentuar numra jashtëzakonisht të lartë të njerëzve që banojnë në adresën e njëjtë.
Në aspekt afatgjatë, do të ishte e dobishme të vlerësohet efektiviteti në aspekt të harxhimeve i mbajtjes së regjistrit të zgjedhësve paralelisht me librat amzë të qytetarëve që mbahen nga MPB-ja e që në të ardhmen do të mbahen nga Drejtoria në kuadër të Ministrisë së Drejtësisë.
Në këtë kontekst, mund të mendohet për atë se a duhet, cilido qoftë nga këto dy institucione që kanë përgjegjësi ligjore për evidentimin e informatave personale të jetë përgjegjës për përpilimin e listave zgjedhore në bazë të informatave që ato i kanë që më parë, dhe a mund të arrihet konsensus politik për një vendim të tillë.
Përndryshe, mund të ketë nevojë që në tërësi të zhvillohet kapaciteti i KSHZ-së për ta marrë përgjegjësinë për mbajtjen e regjistrit të zgjedhësve.
SFONDI
Kualiteti i listave zgjedhore është një çështje shumëvjeçare.
Për këtë çështje janë dhënë vërejtje në raportet e vëzhgimit të zgjedhjeve dhe në mendimet e përbashkëta të OSBE/ODIHR-it dhe të Komisionit për demokraci nëpërmjet ligjit të Këshillit të Evropës (Komisioni i Venedikut).
Këto dokumente e potencojnë nevojën për rishqyrtimin dhe revizionin e listave zgjedhore me qëllim që të rritet saktësia e tyre dhe të përmirësohet besimi i publikut në procesin e evidentimit të votuesve.
Në Raportin përfundimtar të MVZ-së së OSBE/ODIHR-it për zgjedhjet e parakohshme parlamentare të vitit 2011, potencohet se të drejtë vote kishin 1.82 milionë qytetarë, nga popullata e përgjithshme, që parashihet se është 2.05 milionë njerëz.
Më tutje në raport theksohet se dallimi ndërmjet numrit të votuesve të evidentuar dhe dhe numrit të paraparë të popullatës çoi në “[…] dyshime të vazhdueshme për saktësinë e listave zgjedhore[…]” dhe u rekomandua që “[…] të bëhet një rishqyrtim dhe revizion i themeltë i listave zgjedhore[…] që do të fokusohet në të dhënat e personave të vdekur dhe qytetarët që jetojnë jashtë vendit […]”
Pas zgjedhjeve parlamentare të vitit 2011 dhe në bazë të një marrëveshjeje të gjerë politike, autoritetet bënë një interpretim të nenit 41(4) të Kodit zgjedhor4, kështu që pas 29 shkurtit të vitit 2012, termi “dokumente të vlefshme” nënkupton dhënien e letërnjoftimit ose pasaportës (ndërkombëtare) të re me karakteristika biometrike.
Për t’i shqyrtuar rekomandimet e Raportit final të MVZ-së së OSBE/ODIHR-it për zgjedhjet e parakohshme parlamentare të vitit 2011, në vitin 2012 qeveria e krijoi Grupin e punës për Listat zgjedhore që kishte për detyrë t’i shqyrtojë listat zgjedhore dhe të definojë politika që do ta rrisin saktësinë e listave zgjedhore.
Grupi i punës u koncentrua në mbikëqyrjen e përparimit të dhënies së letërnjoftimeve të reja dhe pasaportave të reja biometrike, sepse posedimi i këtyre dokumenteve e përcakton të drejtën e votimit.
Për zgjedhjet lokale që u mbajtën në muajin mars të vitit 2013, 1,743,403 votues kishin të drejtë vote dhe ishin përfshirë në listat zgjedhore.
Në krahasim me zgjedhjet e parakohshme parlamentare të vitit 2011, rreth 119,000 njerëz ishin hequr nga listat zgjedhore për shkak se nuk posedonin letërnjoftim ose pasaportë biometrike.
Në raportin e saj përfundimtar për këto zgjedhje, MVZ-ja e OSBE/ODIHR-it theksoi se vazhduan ankesat sa i përket saktësisë së listave zgjedhore, duke e potencuar edhe besimin e rritur të publikut në saktësinë e listave zgjedhore.
OSBE/ODIHR-i rekomandoi që “[…] Duhet të shqyrtohen procedurat për përpilimin dhe mbajtjen e listave zgjedhore. Procedurat e qarta, të koordinuara dhe transparente do ta përmirësonin saktësinë e listave zgjedhore dhe do të kontribuonin në rritjen e besimit të publikut. […].”.
Duke u bazuar në nenin 42 të Kodit zgjedhor, evidentimi i ngjarjeve vitale të jetës që e përcaktojnë identitetin personal, siç është lindja, vdekja, dhe martesa ose divorci, si dhe evidentimi i vendbanimit të përhershëm, janë shumë të rëndësishëm për përpilimin e listës së saktë zgjedhore.
Prandaj, ekipi u fokusua në këto procedura, me qëllim që t’i vlerësojë ato në kontekst të mbledhjes, përditësimit dhe këmbimit të të dhënave personale të qytetarëve që kanë të bëjnë me ngjarjet vitale të jetës dhe vendbanimet e përhershme, ndërmjet institucioneve.
KONSTATIMET E VLERËSIMIT
MBAJTJA E REGJISTRIT TË ZGJEDHËSVE
Regjistrimi i votuesve është i rregulluar me nenet 2, 5-6, 31 dhe 41 – 56 të Kodit zgjedhor.
Të drejtë vote kanë qytetarët që kanë mbushur 18 vjet, që banojnë në njësi zgjedhore ose komunë ku mbahen zgjedhjet dhe që kanë letërnjoftim ose pasaportë të vlefshme.
Qytetarët e ushtrojnë të drejtën e tyre të votimit në vendvotimin që gjendet në zonën e përcaktuar nga KSHZ-ja dhe ku ata e kanë regjistruar vendbanimin e tyre.
Kodi zgjedhor nuk përcakton ndonjë kusht se votuesi duhet të banojë në njësinë e dhënë zgjedhore për një periudhë të caktuar kohore para ditës së zgjedhjeve, që të ketë të drejtë vote.
Në përputhje me nenin 41(2) të Kodit zgjedhor, KSHZ-ja është përgjegjëse për mbajtjen e regjistrit të zgjedhësve, nga i cili nxirren listat zgjedhore.
Mirëpo, edhe pasi kompetenca për regjistrimin e votuesve u transferua nga MD-ja në KSHZ në vitin 2009, KSHZ-ja akoma nuk i ka resurset përkatëse për ta menaxhuar regjistrin e zgjedhësve dhe për t’i përpiluar listat zgjedhore pa përkrahje të jashtme.
Në përputhje me nenin 203 të Kodit zgjedhor, derisa KSHZ-ja të jetë e gatshme teknikisht ta mbajë regjistrin e zgjedhësve pa përkrahje të jashtme, atë e mban ESHS-ja.
Ekipi u informua se po të bëhet investim adekuat për zgjerimin e kapacitetit teknik të KSHZ-së, KSHZ-ja ndjehet e gatshme ta mbajë regjistrin e zgjedhësve.
Njëkohësisht, ekipi u informua se është duke u realizuar një projekt nga KSHZ-ja, që ka për qëllim kompjuterizimin e zyrave rajonale të saj dhe sigurimin e lidhjes onlajn me KSHZ-në.
Në të njëjtën kohë, mund të thuhet se akoma nuk janë zhvilluar projekte konkrete dhe studime të realizueshmërisë (fizibilitetit) që do të kishin për qëllim ndërtimin e kapacitetit të brendshëm të KSHZ-së për ta mbajtur regjistrin e zgjedhësve.
Përderisa ESHS-ja i përpunon informatat që kanë të bëjnë me regjistrin e zgjedhësve dhe i nxjerr listat zgjedhore, KSHZ-ja e mbikëqyr procesin e regjistrimit të votuesve dhe i koordinon aktivitetet për sigurimin e informatave nga institucionet e tjera që e kanë për detyrë të ofrojnë informata për përditësimin e regjistrit të zgjedhësve.
Ka tre lloj informatash    që KSHZ-ja ia jep ESHS-së për përditësimin e regjistrit të votuesve: lloji i parë i të dhënave ka të bëjë me informatat për ndarjen e zonave të vendvotimeve, që përcaktojnë se nga cilat rrugë dhe adresa përbëhet secili vendvotim.
Lloji i dytë i të dhënave ka të bëjë me informatat për personat që kanë vdekur, të cilat mblidhen nga zyrat rajonale të KSHZ-së.
Lloji i tretë i të dhënave ka të bëjë me informatat për ndryshimet e informatave personale në regjistrin e zgjedhësve, që janë bërë me kërkesë të votuesve, drejtpërdrejt në zyrat rajonale të KSHZ-së.
Për zgjedhjet lokale të vitit 2013, KSHZ-ja për herë të parë i shtypi listat zgjedhore për çdo vendvotim, të cilat ishin ofruar nga ESHS-ja.
Kodi zgjedhor e definon se cilat informata personale që janë ligjërisht të vlefshme përdoren për përditësimin e regjistrit të zgjedhësve dhe cilat institucione janë përgjegjëse për t’i ofruar këto informata.
Sa i përket vëllimit të informatave që çdo institucion ia ofron ESHS-së për ta përditësuar regjistrin e zgjedhësve, MPB-ja është institucioni më i rëndësishëm që ofron informata që janë ligjërisht të vlefshme.
Të dhënat që i ofron MPB-ja bazohen në librin amzë të letërnjoftimeve dhe dokumenteve të udhëtimit (me karakteristika biometrike) që janë dhënë, e të cilat i përmbajnë të gjitha informatat e rëndësishme për identitetin e votuesve (emrin, mbiemrin, emrin e njërit prind), ngjarjet vitale të jetës (datëlindjen, informatat për votuesit që kanë vdekur) dhe vendbanimin (adresën).
Në fund, informatat që i ofron MPB-ja për letërnjoftimet dhe dokumentet e udhëtimit që i ka dhënë, duke e përfshirë edhe vlefshmërinë e tyre, në mënyrë të drejtpërdrejtë përcakton se kush mund të shtohet në listat zgjedhore.
MPB-ja e ka përgjegjësinë që informatat e lartëpërmendura rregullisht t’ia dorëzojë KSHZ-së dy herë në vit dhe një ditë pas shpalljes së zgjedhjeve.
Përveç informatave që i merr nga MPB-ja, ESHS-ja poashtu pranon në mënyrë të vazhdueshme informata për votuesit që kanë vdekur.
Informatat mblidhen nga KSHZ-ja, nëpërmjet zyrave të saj rajonale, në bazë të informatave për votuesit që kanë vdekur, të cilat KSHZ-së ia dorëzojnë zyrat regjistruese rajonale që veprojnë në kuadër të Drejtorisë së MD-së.
Zyrat rajonale të KSHZ-së, poashtu i dërgojnë edhe informatat për personat që kanë dorëzuar kërkesa për t’i përditësuar informatat e tyre në regjistrin e zgjedhësve, pas prezantimit të dokumentit të vlefshëm për identifikim.
Është me rëndësi të theksohet se sipas procedurave ekzistuese të ESHZ-së për përpunimin e informatave në regjistrin e zgjedhësve, kur informatat që pranohen nëpërmjet përditësimeve të rregullta të MPB-së (informatat për votuesit që kanë vdekur ose informatat e tjera personale) janë të ndryshme nga informatat që ekzistojnë në regjistër, edhe sikur informatat të jenë pranuar nëpërmjet përditësimeve të rregullta nga zyrat rajonale të KSHZ-së, përparësi kanë informatat e reja që janë pranuar nga MPB-ja.
Informatat për rrugët në bazat e të dhënave të MPB-së dhe të ESHS-së janë të kodifikuara, që do të thotë se çdo adresë fizike është e paraqitur si kod unik.
Në bazë të kodeve të rrugëve në bazat e tyre me të dhëna, mund të gjendet emri aktual dhe emrat e mëparshëm të rrugës.
Për të qenë të sigurt se të dyja institucionet operojnë me të dhënat më të fundit të vlefshme sa u përket emrave të rrugëve, kyçe është informata që e ofron Regjistri qendror, i cili është përgjegjës për verifikimin e emrave të rrugëve që janë ligjërisht të vlefshme dhe kodet e tyre përkatëse.
REGJISTRAT QË SHFRYTËZOHEN PËR PËRDITËSIMIN E REGJISTRIT TË VOTUESVE
a) Regjistrimi i ngjarjeve vitale të jetës
Evidentimi i ngjarjeve vitale të jetës, siç është lindja, vdekja, martesa, duke i përfshirë edhe informatat e tjera të rëndësishme të identitetit (emri, mbiemri, emrat e prindërve) është njëri nga parakushtet themelore të sovranitetit të vendeve, nëpërmjet të cilit shtetet i evidentojnë informatat që janë ligjërisht të vlefshme për identitetin e njerëzve dhe në bazë të të cilave shteti e njeh identitetin e personave fizikë, duke i përfshirë edhe raportet e tyre me personat e tjerë.
Evidentimi i ngjarjeve vitale të jetës dhe i informatave të rëndësishme për identitetin është i rregulluar me Ligjin për librin amzë, me të cilin parashihet që Drejtoria në kuadër të MD-së të jetë përgjegjëse për evidentimin, ruajtjen dhe përditësimin e këtyre informatave.
Në përgjithësi, parimi fundamental që zbatohet me këtë ligj është se ngjarjet vitale të jetës evidentohen në librin përkatës të amzës që mbahet në vendin ku ka ndodhur ngjarja, me përjashtime të cilat janë paraparë me këtë ligj.
Ngjarjet vitale të jetës evidentohen në letër, në dy kopje origjinale.
32 zyrat rajonale të Drejtorisë i raportojnë rregullisht zyrës qendrore për evidentimet që i kanë bërë, dhe secila nga 173 zyrat lokale i raporton zyrës rajonale dy herë në javë.
Shumica e librave amzë që mbahen nga Drejtoria shkruhen në letër.
Ekipi u informua se Drejtoria është në proces të blerjes së pajisjeve, të cilat duhet të mundësojnë mbajtjen elektronike të librave amzë.
Për këtë qëllim, Drejtoria është duke e bërë digjitalizimin e evidencës aktuale që gjendet në letër, me ç’rast diku rreth 20 për qind e përafërsisht nëntë milionë shënimeve që gjenden në letër, e që janë mbledhur dhe përditësuar që nga viti 1900, tashmë janë futur në bazën elektronike të të dhënave.
Pas kompletimit, baza e të dhënave do t’i përfshijë të gjitha të dhënat nga librat amzë të lindjes, vdekjes dhe të divorcit.
Qëllimi i Drejtorisë është që ta kompletojë këtë projekt deri në korrik të vitit 2015.
Drejtoria nuk e ka ndërmend që t’i skenojë dhe t’i përfshijë në bazën e të dhënave edhe dokumentet origjinale, ku është shënuar ngjarja vitale e jetës; në vend të kësaj, të dhënat nga dokumentet do të transferohen në bazën elektornike të të dhënave duke i futur ato në mënyrë manuale.
Drejtoria poashtu planifikon që t’i kontrollojë edhe një herë të dhënat që janë ruajtur në bazën e re të të dhënave me informatat për qytetarët që gjenden në bazën e të dhënave të MPB-së.
Zyrat rajonale të Drejtorisë i japin kopje të çertifikatës së vdekjes sipas detyrës zyrtare (ex-officio): (i) librit amzë të lindjeve në vendin e lindjes, (ii) librit amzë të kurorëzimeve në vendin e kurorëzimit, (iii) zyrës përkatëse rajonale të MPB-së dhe (iv) zyrës përkatëse rajonale të KSHZ-së në vendin që është regjistruar si vendbanim i përhershëm.
Në fund, informatat poashtu i përcillen edhe ESHS-së për qëllime statistikore.
Edhe pse Drejtoria është përgjegjëse për evidentimin e informatave personale që kanë të bëjnë me identitetin e qytetarëve, ajo nuk ia jep këto informata në mënyrë të drejtpërdrejtë KSHZ-së për ta përditësuar regjistrin e zgjedhësve.
Në vend të kësaj, këto informata i jep MPB-ja, e cila i mbledh informatat për identitetin e njerëzve gjatë procesit të dhënies së letërnjoftimeve dhe pasaportave biometrike.
Si pjesë e procesit të dhënies së dokumenteve, MPB-ja i kopjon informatat e rëndësishme për identitetin e njeriut nga çertifikatat e lindjes dhe të kurorëzimit të cilat i lëshon Drejtoria.
Fakti që informatat për identitetin e votuesve merren nëpërmjet një institucioni ndërmjetësues (MPB-së), e jo nga institucioni i cili ligjërisht është përgjegjës për evidentimin e tyre (Drejtoria), mund të shkaktojë mospërputhje ndërmjet informatave të përditësuara për identitetin dhe informatave për identitetin që janë raportuar nga MPB-ja.
Kjo mundësi ekziston për shkak se MPB-ja i shënon ndryshimet e informatave të identitetit të ndonjë personi, vetëm atëherë kur ai i paraqet këto informata në formë të çertifikuar kur bën kërkesë për letërnjoftim të ri ose dokument të ri udhëtimi.
Një mospërputhje e tillë e të dhënave ka shumë gjasa të ndodhë në rastet kur ndonjë person e ndryshon emrin ose mbiemrin.
Mospërputhjet në të dhënat që kanë të bëjnë me ngjarjet e tjera vitale të jetës, siç është lindja ose vdekja, ka shumë pak gjasa të ndodhin për shkak se zyrat rajonale të Drejtorisë ia përcjellin këto informata MPB-së sipas detyrës zyrtare.
Pasiqë zyrat rajonale të Drejtorisë informatat për vdekjet e regjistruara i dërgojnë sipas detyrës zyrtare, këto informata arrijnë në KSHZ nëpërmjet tre kanaleve të pavarura të komunikimit.
I pari, Drejtoria i dërgon këto informata nëpërmjet zyrave rajonale të KSHZ-së.
I dyti, informatat e njëjta poashtu i dërgohen edhe MPB-së, e cila këto informata ia jep KSHZ-së në përditësimin e parë të radhës së regjistrit të zgjedhësve.
I treti, informatat i dërgohen drejtpërdrejt ESHS-së për përpunim statistikor.
Prandaj, informatat që i dërgohen drejtpërdrejt KSHZ-së, kanë vlerë sa i përket përditësimit të regjistrit të zgjedhësve, vetëm në periudhën pas pranimit të përditësimit të fundit nga MPB-ja dhe derisa të finalizohen listat zgjedhore, pak para zgjedhjeve.
Çdo herë kur MPB-ja dorëzon informata për përditësimin e regjistrit të zgjedhësve, ajo veçmë i ka të gjitha informatat për votuesit që kanë vdekur, të cilat paraprakisht i janë dërguar KSHZ-së.
Ekipi u informua se ESHS-ja bën kontrollime të detajuara për të gjitha mospërputhjet e të dhënave (d.m.th vdekjet që janë raportuar nga zyrat rajonale të KSHZ-së, por që nuk janë raportuar nga MPB-ja).
Si duket, raportimi i vdekjeve të evidentuara që i dërgohen drejtpërdrejt ESHS-së, nuk shfrytëzohet për përditësimin e regjistrit të zgjedhësve.
b) Lajmërimi i vendbanimit dhe dhënia e letërnjoftimit dhe dokumentit të udhëtimit me karakteristika biometrike
Në kontekst të regjistrimit të votuesve, informata për vendbanimin shfrytëzohet për të përcaktuar, në bazë të vendbanimit që është lajmëruar si i përhershëm, vendvotimin ku mund të ushtrohet e drejta e votimit.
Për zgjedhjet lokale, adresat e banimit të votuesve poashtu e përcaktojnë edhe komunën ku një person mund të paraqitet si kandidat dhe komunën për të cilën ai/ajo ka të drejtë të votojë.
Përveç vendbanimit të lajmëruar, të drejtën për të votuar e përcakton edhe posedimi i letërnjofimit të vlefshëm ose i dokumentit të vlefshëm të udhëtimit.
MPB-ja është përgjegjëse për mbajtjen dhe përditësimin e evidencës për lajmërimin dhe çlajmërimin e vendbanimit të përhershëm dhe/ose të përkohshëm të qytetarëve, evidencës për dhënien e numrit unik amë dhe evidencës për letërnjoftimet dhe dokumentet e udhëtimit që janë dhënë.
Me këtë grup gjithëpërfshirës të librave amzë, MPB-ja i posedon të gjitha informatat personale që janë të rëndësishme për identitetin, ngjarjet vitale të jetësor dhe     vendbanimin e çdo qytetari, duke i përfshirë edhe informatat për letërnjoftimet dhe pasaportat që u janë dhënë qytetarëve, si dhe vlefshmërinë e tyre.
Duhet theksuar se në aspekt të kompetencës ligjore për t’i evidentuar informatat personale, MPB-ja është përgjegjëse vetëm për evidentimin e vendbanimit, numrit unik amë dhe dhënien e letërnjoftimeve dhe të dokumenteve të udhëtimit.
Evidentimi i informatave për identitetin që janë ligjërisht të vlefshme dhe informatave për ngjarjet vitale të jetës është përgjegjësi e MD-së, e cila mban libra të veçantë amzë ku ruhen këto informata.
Në procesin e lajmërimit të vendbanimit ose të dhënies së letërnjoftimeve dhe/ose të dokumenteve të udhëtimit, MPB-ja i kopjon informatatat që kanë të bëjnë me identitetin e ndonjë personi prej dokumenteve që e dëshmojnë identitetin (siç janë çertifikatat e lindjes dhe të shtetësisë) që janë lëshuar nga Drejtoria në kuadër të MD-së.
Lajmërimi i vendbanimit dhe dhënia e dokumenteve për qytetarët që jetojnë në vend
Lajmërimi dhe çlajmërimi i vendbanimit të përhershëm dhe/ose të përkohshëm të qytetarëve është i rregulluar me Ligjin për lajmërimin e vendbanimit të përhershëm dhe/ose të përkohshëm të qytetarëve.
Neni 2 i këtij ligji parasheh se: “Vendbanimi i përhershëm duhet të jetë vend ku qytetari është vendosur me qëllim që aty të jetojë përherë dhe ku ai/ajo ka siguruar strehim.”.
Qytetarët që kanë për qëllim përherë të jetojnë në vend, duke i përfshirë edhe ata që përkohësisht banojnë jashtë vendit, janë të obliguar me ligj që ta lajmërojnë vendbanimin e përhershëm dhe ta lajmërojnë ndryshimin e vendbanimit të përhershëm.
Gjatë ndryshimit të vendbanimit të përhershëm, qytetarët duhet të çlajmërohen nga vendbanimi i përhershëm ‘i vjetër’ dhe të lajmërohen në vendbanimin ‘e ri’ brenda tetë ditësh.
Brenda 15 ditëve të tjera, MPB-ja duhet të sjellë vendim për ndryshimin e lajmëruar të vendbanimit të përhershëm.
Mossjellja e vendimit (pozitiv ose negativ) nga MPB-ja sa i përket kërkesës së paraqitur për ndryshimin e vendbanimit, çon në një situatë ku parashtruesi i kërkesës ka të drejtë të inicojë një procedurë të gjatë administrative të ankimit.
Vendbanimi i përhershëm i fëmijëve regjistrohet gjatë lindjes dhe gjatë çdo ndyshimi të ardhshëm të vendbanimit të prindërve të tyre.
Moslajmërimi i vendbanimit në përputhje me kornizën ligjore sanksionohet me gjobë prej 100 euro deri në 500 euro, në përputhje me nenin 16 të Ligjit për lajmërimin e vendbanimit të përhershëm dhe të përkohshëm të qytetarëve.
Për ta kompletuar lajmërimin e vendbanimit, qytetarët duhet të dorëzojnë dokumente që e dëshmojnë të drejtën për të banuar në pronën e dhënë.
Ka disa çështje që ndikojnë në saktësinë e informatave të evidentuara që kanë të bëjnë me vendin e vendbanimit të përhershëm.
Pasi që lajmërimi i vendbanimit, e poashtu edhe ndryshimi i vendbanimit bëhet me kërkesë të qytetarëve, saktësia e informatës për vendbanimin e përhershëm varet nga lajmërimi me kohë i qytetarëve për atë se ku aktualisht banojnë.
Megjithatë, pasi qytetarët ta kompletojnë lajmërimin e vendbanimit, si duket, MPB-ja bën kontrolle të kufizuara për të konstatuar se a vazhdojnë ata të jetojnë edhe më tutje në vendbanimin e lajmëruar dhe se a ekziston ende baza ligjore në bazë të së cilës është lajmëruar vendbanimi.
Ligji parasheh se personi i cili nuk do ta lajmërojë vendin e saktë të banimit duhet të dënohet.
Megjithatë, MPB-ja nuk ka mekanizëm për të konstatuar se a i plotëson personi edhe më tutje kushtet për ta ruajtur vendbanimin e tij ose të saj në vendin që e ka e lajmëruar.
Edhe pse ligji parasheh një procedurë të detajuar për t’u ankuar ndaj vendimit të MPB-së për lajmërimin e vendbanimit, procedura e tillë mund të inicohet vetëm nga aplikuesi.
Në të njëjtën kohë, banori i ri ose banorët e rinj nuk mund ta inicojnë procedurën për ndërprerjen e lajmërimit të vendbanimit, nëse ata janë vendosur në pronë, e cila edhe më tutje është vendbanim i ndonjë personi, ose pronari/pronarët e kanë ndërprerë kontratën për dhënie me qira me personin i cili e ka të paraqitur atë pronë si vendbanim i tij.
Lajmërimi i vendbanimit të përhershëm është ngushtë i lidhur me dhënien e letërnjoftimve dhe të dokumenteve të udhëtimit, për shkak se nëse ndonjë person e ndryshon vendbanimin e tij, ai ose ajo duhet ta ndryshojë edhe dokumentin e tij të identitetit.
Lajmërimi i ndryshimit të vendbanimit për poseduesit e letërnjoftimeve dhe të dokumenteve të udhëtimit nënkupton se edhe ato duhet të ndryshohen, sepse adresa e banimit është e shtypur në të dyja këto dokumente.
Duke pasur parasysh se marrja e dokumenteve të reja të identitetit mund të jetë një proces i gjatë, qytetarët mund të vendosin që ta shtyjnë për më vonë lajmërimin e ndryshimit të vendbanimit.
Evidentimi i dokumenteve dhe dhënia e tyre për qytetarët që jetojnë jashtë vendit
Qytetarët që jetojnë jashtë vendit dhe të cilët aplikojnë për dokument të ri të udhëtimit ose për ta zëvendësuar atë, duhet, në mes tjerash, të japin informatë për vendbanimin e tyre të përhershëm në Ish-Republikën Jugosllave të Maqedonisë11, pa marrë parasysh faktin se ai mund të mos e ketë ndërmend të jetojë në vendbanimin që e ka deklaruar si të përhershëm.
Edhe pse adresa e vendbanimit të përhershëm të qytetarit, në përgjithësi nënkupton lidhje ndërmjet individit dhe vendit në shtet, ku ai ose ajo do t’i realizojë të drejtat e tij ose të saj ligjore dhe do t’i kryejë përgjegjësitë e tij ose të saj, situata me qytetarët që jetojnë jashtë vendit mund të jetë ndryshe.
Kjo veçanërisht vlen për diasporën dhe pasardhësit e tyre, të cilët, në përgjithësi, janë banorë të përhershëm jashtë vendit dhe shpeshherë mund të jenë qytetarë të shtetit ku banojnë.
Në përputhje me nenin 12 të Udhëzimit për mënyrën e dhënies së pasaportave dhe të pasaportave kolektive për qytetarët dhe Procedurën për dhënien e vizave për ato pasaporta, qytetarët, të cilët për çfarëdo qoftë arsyesh vazhdojnë të jetojnë jashtë vendit dhe të cilët nuk duan ose nuk mund ta lajmërojnë vendbanimin në territorin e shtetit, duhet të parashtrojnë kërkesë për marrje të dokumentit të udhëtimit deri te Ministria për Punë të Brendshme në bazë të vendbanimit të tyre të fundit”.
Mirëpo, në praktikë, kjo dispozitë mund të rezultojë me situatë ku personat janë paraqitur në një vend të banimit (adresë), në të cilën ata nuk kanë të drejtë më të banojnë.
Për shembull, prona që gjendet në adresën e fundit të lajmëruar të vendbanimit mund të mos ekzistojë më ose mund të jetë ndryshuar pronari i saj.
Me kalimin e kohës, çështja ndërlikohet edhe më tepër me faktin se edhe pasardhësit e personit që jeton jashtë vendit e kanë si vendbanim të lajmëruar, vendbanimin e fundit të prindërve të tyre.
Qytetarët që jetojnë jashtë vendit dhe që kanë vendbanim të përhershëm në vend, janë të përfshirë në listat zgjedhore, sipas vendbanimit të tyre të fundit të përhershëm që është i lajmëruar dhe në listë janë të shënuar me një yll.
Qytetarët që dalin jashtë vendit dhe kanë ndërmend që atje të jetojnë më shumë se tre muaj, duhet për këtë qëllim ta informojnë zyrën rajonale të MPB-së, pikat e kalimit kufitar ose zyrën konsulare jashtë vendit.
Në të gjitha këto raste, njoftimet i dorëzohen MPB-së.
Përfaqësuesit e Ministrisë për Punë të Jashtme e informuan ekipin se ata hasin në vështirësi gjatë konstatimit të vdekjeve të qytetarëve jashtë vendit, veçanërisht për ata qytetarë të cilët janë vendosur në mënyrë të përhershme jashtë vendit dhe të cilët nuk kanë pronë në Ish-Republikën Jugosllave të Maqedonisë.
c) Regjistri i adresave
Vendbanimi i përhershëm dhe ai i përkohshëm evidentohet në adresë konkrete, duke e përfshirë emrin e komunës dhe të qytetit ose të fshatit, emrin e rrugës dhe numrin e shtëpisë.
Ka një bazë me të dhëna për ndarjen administrative të vendit, e cila udhëhiqet nga Regjistri qendror, që krijon një kod digjital unik për çdo rrugë të qyteteve dhe të fshatrave, ku ka sistem të rrugëve.
Nuk ka kod digjital unik për numrat e shtëpive, edhe pse me gjasë, Regjistri qendror është duke e zhvilluar këtë mundësi; mirëpo kodi digjital unik për numrat e shtëpive nuk e përfshin kodin unik të rrugës.
Ndryshimi i emrave të rrugëve është në kompetencë të këshillave komunalë.
Ndryshimi i emrit të ndonjë rruge ndikon në vlefshmërinë e dokumenteve personale për identifikim dhe mund të ketë pasoja në përpunimin e listave zgjedhore.
Ekipi u informua për raste të izoluara, ku emrat e rrugëve në dokumentet e identifikimit të votuesve kanë qenë të ndryshme nga ato që kanë qenë të shtypura në listat zgjedhore.
Në ato raste është vepruar në atë mënyrë që edhe emri ‘i vjetër’ i rrugës (që ka qenë i shënuar në dokumentin e identifikimit personal) edhe emri ‘i ri’ i rrugës janë futur në listën zgjedhore.
Për shkak se dokumentet e reja kanë filluar të jepen relativisht para pak vitesh, dallimi ndërmjet emrave zyrtarë të rrugëve dhe emrave të rrugëve që janë të shtypur në letërnjoftime/dokumente të udhëtimit, deri tani është i vogël, mirëpo me kalimin e kohës mund të pritet që të rritet mospërputhja ndërmjet emrave zyrtarë të rrugëve me ato që janë të shtypur në letërnjoftime/dokumente të udhëtimit.
d) Këmbimi i informatave ndërmjet institucioneve shtetërore
Ekipi ka përshtypjen se edhe pse bëhet këmbimi i informatave për popullatën dhe votuesit ndërmjet institucioneve, kjo bëhet duke përdorur nivele të ndryshme të teknologjisë, duke përfshirë këmbimin e dokumenteve të shtypura në letër ose kopjimin e sasive të mëdha të të dhënave në kompakt disqe (CD), në vend që të mundësohet qasje e drejtpërdrejtë në të dhënat e institucioneve të tjera.
Numri unik amë përdoret si kriter i vetëm për bashkërenditjen (përputhjen) e shënimeve personale nga bazat e ndryshme të të dhënave gjatë procesit të përditësimit të informatave personale në regjistrin e zgjedhësve dhe për ta siguruar integritetin e informatave personale në bazat e të dhënave.
Numri unik amë poashtu shfrytëzohet si identifikues i vetëm gjatë përditësimit të informatave që merren në formë të letrës.
Mbledhja e të dhënave biometrike që ruhen në një bazë me të dhëna të MPB-së, siguron se çdo person ka vetëm një shënim personal, të cilit i shoqërohet numër unik për identifikim dhe që mbron nga krijimi i më tepër shënimeve me numrin unik amë që i takon një personi.
Në realizim e sipër është një projekt i qeverisë për interoperabilitetin e të dhënave ndërmjet bazave të të dhënave që mbahen nga institucionet.
Qëllimi kryesor i projektit është të eliminohen mundësitë për dyfishimin e aktiviteteve të institucioneve të ndryshme gjatë evidentimit të të dhënave dhe të sigurohet qasje e drejtpërdrejtë në të dhënat e përditësuara për institucionet e ndryshme.
Nuk është e qartë se kur ky projekt do të japë rezultate praktike sa i përket evidentimit të qytetarëve dhe të votuesve.
Edhe MPB-ja edhe Ministria për Shoqëri Informatike dhe Administratë, të cilat e udhëheqin projektin për interoperabilitetin e të dhënave, theksuan se platforma për teknologji informatike të cilën e përdor MPB-ja, që është institucioni që udhëheq me sasinë më të madhe të informatave për popullatën dhe regjistrimin e votuesve, është e vjetër dhe që të rritet interoperabiliteti i të dhënave, teknologjia informatike e MBP-së duhet të avancohet.
Është paraparë që ESHS-ja dhe KSHZ-ja të përfshihen në projektin për interoperabilitetin e të dhënave në fazën e tij të dytë.
e) Kompetenca për ndryshimin e informatave në listën zgjedhore
KSHZ-ja e ka kompetencën për mbikëqyrjen e saktësisë së informatave në regjistrin e zgjedhësve.
Neni 42 (1) i Kodit zgjedhor parashesh se KSHZ-ja e ka për detyrë zyrtare të bëjë regjistrimin, plotësimin dhe fshirjen e të dhënave në Listën zgjedhore, në bazë të të dhënave nga librat e amzës, evidenca e vendbanimit dhe e shtetësisë, evidencat e tjera zyrtare dhe me kontrollim të drejtpërdrejtë.
Kjo dispozitë përcakton se KSHZ-ja i bën ndryshimet në listat zgjedhore në bazë të evidencave zyrtare dhe poashtu i jep kompetencë KSHZ-së të bëjë ndryshime nëpërmjet kontrollimeve të drejtpërdrejta.
Çka nënkupton kontrollimi i drejtpërdrejtë nuk është plotësisht e qartë.
Si duket, KSHZ-ja vepron duke u bazuar në atë se regjistrimi në listat zgjedhore, si dhe plotësimet dhe fshirjet në to, duhet të bëhen vetëm në bazë të informatave që janë ligjërisht të vlefshme nga librat e amzës dhe evidencat e vendbanimit.
Edhe pse disa anëtarë të KSHZ-së e pranuan përgjegjësinë e KSHZ-së për ta ndryshuar regjistrin e zgjedhësve nëpërmjet kontrollimeve të drejtpërdrejta, nuk ka procedura për një kontrollim të tillë.
Megjithatë, ekipi u informua se shpeshherë në procesin e përditësimit të të dhënave të votuesve, dhe në rastet kur ka mospërputhje ndërmjet informatave që janë pranuar nga institucionet e ndryshme,     informata e saktë përcaktohet nëpërmjet kontrollimit të drejtpërdrejtë.
Gjasa janë shumë të vogla që KSHZ-së t’i jepet kompetenca të bëjë ndryshime në të dhënat e regjistrit të votuesve nëpërmjet kontrollimit të drejtpërdrejtë, si për shembull nëpërmjet vizitave derë-më-derë, pa u siguruar se të dhënat janë ligjërisht të vlefshme.
Megjithatë, mungon një qartësim preciz ligjor i kësaj dispozite.
Ekipi erdhi në përfundim se KSHZ-ja bën kontrollim të kufizuar të listave zgjedhore dhe se nuk janë provuar të gjitha mundësitë për të bërë pyetësorë në bazën e të dhënave të regjistrit të votuesve, që do të mund t’i nxirrte në shesh problemet eventuale me regjistrimin e votuesve, siç është numri i pazakonshëm i vendbanimeve të reja të evidentuara në zona të caktuara pak para mbajtjes së zgjedhjeve ose numri jashtëzakonisht i madh i banorëve që janë evidentuar në një adresë të caktuar.
Në rastin kur regjistri i votuesve bazohet vetëm në të dhënat që janë ligjërisht të vlefshme nga librat e amzës dhe evidenca e vendbanimeve, informatat në regjistrin e zgjedhësve do të jenë po aq të sakta, sa janë edhe në librin e amzës dhe në evidencën e vendbanimeve.
Prandaj, saktësia e listave zgjedhore është e lidhur në mënyrë të drejtpërdrejtë me saktësinë e librave të amzës dhe të evidencës së vendbanimeve, me ç’rast kontrollimi i listave zgjedhore, në fakt paraqet kontrollim të punës së kryer nga institucionet që i kanë ofruar të dhënat.
Në rrethana të tilla, më së shumti që mund të bëjë KSHZ-ja është t’i potencojë problemet e mundshme që kanë të bëjnë me të dhënat që i ka pranuar për përditësimin e regjistrit të votuesve, dhe në të njëjtën kohë, prej saj nuk mund të kërkohet përgjegjësi për informatat jo të sakta në listat zgjedhore, përderisa ato përputhen plotësisht me të dhënat që i ka pranuar nga institucionet relevante.
AVANCIMI I MBLEDHJES DHE I KËMBIMIT TË INFORMATAVE NË TË ARDHMEN
Në përgjithësi, korniza ligjore i përmban të gjitha ligjet e nevojshme për mbajtjen e evidencës së saktë të librave të amzës, vendbanimeve, letërnjoftimeve dhe dokumenteve të udhëtimit.
Autoritetet mund ta shqyrtojnë mundësinë për ndryshimin e akteve nënligjore, në mënyrë që të përmirësohet edhe më shumë evidentimi i vendbanimeve të përhershme të qytetarëve.
Kushtet për dhënien e dokumenteve të udhëtimit për qytetarët që banojnë në mënyrë të përhershme jashtë vendit ka nevojë të përmirësohen edhe më shumë.
Ka përmirësime që mund të bëhen në aspekt afatshkurtë deri në afat të mesëm, si dhe në aspekt afatgjatë.
Aktivitetet afatshkurta duhet të përqëndrohen në përpjekjet e menjëhershme për rikthimin e besimit të publikut, ndërsa në aspekt afatgjatë, vendimet duhet të merren duke u bazuar në një marrëveshje të gjerë politike, për të vendosur një sistem transparent të evidentimit që do të implementohet në mënyrë sistematike dhe do ta gëzojë besimin dhe respektin e publikut.
AKTIVITETET QË MUND TË NDËRMERREN NË AFAT TË SHKURTË
Si masë për ndërtimin e besimit me qëllim të përmirësimit të transparencës së regjistrimit të votuesve, KSHZ-ja mund të përpilojë disa pyetësorë për ta analizuar regjistrin e zgjedhësve, i tillë siç është pas zgjedhjeve lokale të vitit 2013.
Anliza mund të bazohet në disa pyetësorë, duke kërkuar në regjistrin e zgjedhësve grupe të mundshme të shënimeve shumëfishta.
Pyetësorët mund të ekzekutohen rregullisht nga ESHS-ja, në emër të KSHZ-së.
Pika fillestare në përpilimin e këtyre pyetësorëve mund të jetë Aneksi 2 (Pyetësorët e mundshëm për identifikimin e grupeve të mundshme të shënimeve shumëfishta) i këtij raporti, që nuk duhet të merret si shembull i vetëm.
Poashtu, KSHZ-ja mund të përpilojë një fletë informative që rregullisht të ofrojë informata statistikore për çdo komunë, për atë se sa letërnjoftime dhe dokumente të reja udhëtimi janë dhënë, për lajmërimet dhe çlajmërimet e vendbanimeve të përhershme, si dhe informata të tjera të rëndësishme për përpilimin e listave të sakta zgjedhore.
Poashtu, me anë të një rregulle të brendshme të KSHZ-së, mund të parashihet që pyetësorët e tillë të ekzekutohen rregullisht dhe rezultatet të bëhen publike.
Gjatë periudhës së shikimit publik të listës zgjedhore, pyetësorët mund të ekzekutohen për çdo ditë dhe rezultatet e tyre të publikohen poashtu për çdo ditë.
Duke e pasur parasysh se një analizë e tillë nënkupton kontrollimin e punës së institucioneve të tjera që ofrojnë të dhëna në procesin e regjistrimit të votuesve, gradualisht mund të hiqet nga përdorimi kërkesa që KSHZ-ja të bëjë kontrollimin e të dhënave dhe të mbajë përgjegjësi për saktësinë e tyre dhe kjo përgjegjësi t’u transferohet institucioneve që janë përgjegjëse për ofrimin e të dhënave që shërbejnë për përditësimin e listave zgjedhore.
Poashtu mund të shqyrtohet edhe tërësia e akteve ligjore dhe nënligjore që kanë të bëjnë me evidentimin e ngjarjeve vitale të jetës, shtetësisë dhe vendbanimeve të përhershme, me qëllim të përmirësimit të rregullave të vjetëruara dhe vlerësimit të mundësive për harmonizimin e mëtutjeshëm të kornizës ligjore, duke i marrë parasysh teknologjitë aktuale për mbajtjen e librave përkatës amzë.
Poashtu, ky shqyrtim mund të konfirmojë se nuk ka aktivitete të dyfishta gjatë transferimit të informatave në KSHZ nga institucionet relevante.
Duhet të përgatiten zgjidhje ligjore dhe praktike që do të sigurojnë se qytetarët do ta respektojnë dispozitën për ta lajmëruar ndryshimin e vendbanimit.
Për këtë qëllim, duhet të promovohen mënyra për nxitjen e qytetarëve që ta lajmërojnë ndryshimin e vendbanimit dhe zgjidhja nuk duhet të bazohet vetëm në dënime.
Për t’u siguruar se vendbanimi i evidentuar është i saktë, pronarëve të pronave duhet t’u ofrohet mekanizëm që të kundërshtojnë që vendbanimi të evidentohet në pronën e tyre, nëse personi nuk jeton më në pronën e tyre ose nëse marrëveshja për dhënie të pronës me qira ka përfunduar.
Sa i përket njoftimit për votuesit që kanë vdekur, këto informata Drejtoria duhet t’ia përcjellë drejtpërdrejt ESHS-së, duke pasur parasysh se një kanal i tillë i komunikimit tashmë ekziston.
Për shkak se Drejtoria këto informata ia transmeton edhe MPB-së, për ta përmirësuar procesin e njoftimit për personat e vdekur, zyrat rajonale të Drejtorisë duhet drejtpërdrejt ta informojnë ESHS-në për personat e vdekur vetëm në periudhën pasi të shpallen zgjedhjet, duke filluar nga përditësimi më i fundit i regjistrit të votuesve që është pranuar nga MPB-ja, deri në ditën e fundit të mbylljes së listave zgjedhore.
Duhet gjetur mënyra të veçanta për t’i informuar në kohë, sipas detyrës zyrtare, të gjitha institucionet që janë të përfshira në përpilimin e listave zgjedhore, për ndryshimin e emrave që janë rezultat i martesës ose divorcit, në mënyrë që listat zgjedhore t’i përmbajnë të dy emrat, edhe “të vjetrin” edhe “të riun”.
Ndryshimi i vendbanimit nënkupton edhe ndryshim të dokumenteve për identifikim personal, gjë që mund t’i dekurajojë njerëzit për ta lajmëruar ndryshimin e vendbanimit; si rezultat i kësaj, personat e tillë, në listat zgjedhore, do të gjenden në vende ku, në fakt, nuk jetojnë.
Letërnjoftimet ose dokumentet e udhëtimit duhet të përdoren vetëm për ta vërtetuar identitetin e njerëzve dhe adresa nuk duhet domosdoshmërisht të shihet si informatë e identitetit.
Duhet të hiqet kushti që votuesit të cilët jetojnë përherë jashtë vendit dhe i realizojnë të drejtat dhe përgjegjësitë e tyre në vendet ku jetojnë, të deklarojnë adresë të vendbanimit të përhershëm në Ish-Republikës Jugosllave të Maqedonisë.
Në vend të kësaj, ata duhet vetëm ta deklarojnë vendin e origjinës së tyre familjare, si dëshmi për lidhjen e tyre me vendin e prejardhes së tyre.
AKTIVITETET QË MUND TË NDËRMERREN NË AFAT TË GJATË
Në aspekt afatgjatë, Kodi zgjedhor parasheh se KSHZ-ja duhet ta ndërtojë kapacitetin e saj të brendshëm për t’a përpunuar regjistrin e zgjedhësve për t’i mbajtur informatat e listave zgjedhore.
Për këtë qëllim, KSHZ-ja duhet të punojë në përgatitjen e përshkrimit teknik për implementimin e një sistemi të tillë, ku duhet të përfshihen burimet adekuate njerëzore dhe të definohen harxhimet vjetore për funksionimin e sistemit, para se të fillohet me implementimin e tij.
Implementimi i një sistemi të tillë mund të vlerësohet në aspekt të efektivitetit në raport me harxhimet për të udhëhequr një regjistër votuesish paralelisht me librat e tjerë amzë të qytetarëve dhe në veçanti në krahasim me librin aktual amzë që mbahet nga MPB-ja ose me ndonjë libër të ardhshëm amzë që duhet të krijohet nga Drejtoria.
Për të siguruar shpërndarje të saktë të votuesve në vendvotimet e tyre më të afërta, duhet të përmirësohet baza e të dhënave të rrugëve dhe të adresave që mbahet nga Regjistri qendror dhe ajo të transformohet në një regjistër adresash duke futur në përdorim kode unike digjitale në nivel të shtëpive, hyrjeve dhe numrave të banesave.
Kjo qasje do ta përmirësonte edhe më shumë vendosjen e lidhjes unike ndërmjet identitetit të personit dhe vendit të tij gjeografik.
Si rezultat i kësaj, evidenca e vendbanimeve do të krijohej duke u bazuar në librin amzë që i përmban të dhënat e identitetit për të gjithë qytetarët rezidentë dhe në regjistrin e adresave që do t’i përfshinte të gjitha adresat ekzistuese.
Duhet t’i jepet prioritet përfshirjes së ESHS-së dhe të KSHZ-së në projektin për interoperabilitetin e të dhënave, që aktualisht luan një rol të rëndësishëm në përpilimin e listave zgjedhore.
Mund të jetë e dobishme që në të ardhmen të vlerësohet efektiviteti në raport me harxhimet për mbajtjen e regjistrit të votuesve paralelisht me librat amzë të qytetarëve që mbahen nga MPB-ja ose nga Drejtoria në kuadër të MD-së.
Në këtë kontekst, duhet shqyrtuar se a duhet ndonjëra nga këto dy institucione, që kanë kompetencë ligjore për evidentimin e informatave     personale, të jenë kompetente edhe për përpilimin e listave zgjedhore në bazë të informatave që i kanë prej më parë, dhe a duhet arritur një konsensus politik për një vendim të tillë.
Vlerësimi i tillë duhet t’i marrë parasysh përmirësimet që janë duke u bërë në menaxhimin e informatave personale nëpërmjet projektit për krijimin e librit elektronik amzë, krijimin e kushteve teknike për interoperabilitetin e informatave digjitale që gjenden në bazat e të dhënave të institucioneve relevante dhe faktin se KSHZ-ja nuk ka kompetencë t’i ndryshojë informatat personale në regjistrin e zgjedhësve që janë në kundërshtim me informatat e vlefshme ligjore.
Përndryshe, është e domosdoshme që të zhvillohet në tërësi kapaciteti i KSHZ-së për ta marrë kompetencën për udhëheqjen e regjistrit të votuesve.
PËR OSBE/ODIHR-IN
Zyra për institucione demokratike dhe të drejtat e njeriut (OSBE/ODIHR) është institucioni kryesor i OSBE-së që u ndihmon vendeve anëtare "të sigurojnë respektim të plotë të të drejtave të njeriut dhe të lirive fundamentale, t'i përmbahen sundimit të ligjit, t'i promovojnë parimet e demokracisë dhe (…) t'i ndërtojnë, t'i përforcojnë dhe t'i mbrojnë institucionet demokratike, si dhe ta promovojnë tolerancën në gjithë shoqërinë” (Dokumenti i Samitit të Helsinkit i vitit 1992).
Kjo njihet si dimensioni njerëzor i OSBE-së.
OSBE/ODIHR-i, me seli në Varshavë të Polonisë, u krijua si Zyrë për zgjedhje të lira në Samitin e Parisit në vitin 1990 dhe filloi me punë në maj të vitit 1991.
Një vit më vonë, emri i Zyrës u ndryshua për ta pasqyruar mandatin e zgjeruar, ku bëjnë pjesë të drejtat e njeriut dhe demokratizimi.
Sot ajo ka mbi 130 të punësuar.
OSBE/ODIHR-i është organizata kryesore në Evropë në fushën e vëzhgimit të zgjedhjeve.
Për çdo vit, ajo e koordinon dhe e organizon shpërndarjen e mijëra vëzhguesve për të vlerësuar se a janë zhvilluar zgjedhjet në rajonin që e përfshin OSBE-ja në përputhje me Përkushtimet e OSBE-së, standardet e tjera ndërkombëtare për zgjedhje demokratike dhe legjislacionin nacional.
Metodologjia e saj unike, ofron një qasje të thellë në tërësinë e procesit zgjedhor.
Me anë të projekteve për ndihmë, OSBE/ODIHR-i u ndihmon vendeve anëtare ta përmirësojnë kornizën e tyre zgjedhore.
Aktivitetet për demokratizim të ODIHR-it përfshijnë: sundimin e ligjit, përkrahjen legjislative, qeverisjen demokratike, migrimin dhe lirinë e qarkullimit, dhe barazinë gjinore.
OSBE/ODIHR-i implementon disa programe për ndihmë në vit që kanë qëllim të caktuar, duke dashur t’i zhvillojë strukturat demokratike.
OSBE/ODIHR-i poashtu u ndihmon vendeve anëtare t'i përmbushin obligimet e tyre për promovimin dhe mbrojtjen e të drejtave të njeriut dhe lirive fundamentale, që është në përputhje me përkushtimet e OSBE-së për dimensionet njerëzore.
Kjo realizohet duke punuar me partnerë të ndryshëm për ta kultivuar bashkëpunimin, për t'i ndërtuar kapacitetet dhe për të ofruar ekspertizë në fushat tematike, duke i përfshirë të drejtat e njeriut në luftën kundër terrorizmit, avancimin e mbrojtjes së të drejtave të njeriut të personave të trafikuar, edukimin dhe trajnimin për të drejtat e njeriut, mbikëqyrjen dhe raportimin për të drejtat e njeriut, të drejtat e njeriut të grave dhe siguria e tyre.
Në fushën e tolerancës dhe të mosdiskriminimit, OSBE/ODIHR-u ofron përkrahje vendeve anëtare në përforcimin e kapacitetit për t'iu përgjigjur krimeve të urrejtjes dhe incidenteve  të racizmit, ksenofobisë, antisemitizmit dhe formave të tjera të mostolerancës.
Aktivitetet e OSBE/ODIHR-it që kanë të bëjnë me tolerancën dhe mosdiskriminimin janë të fokusuara në këto fusha: legjislacionin, trajnimet për zbatimin e ligjeve, mbikëqyrjen, raportimin dhe përcjelljen e përgjigjeve ndaj krimeve dhe incidenteve të motivuara nga urrejtja, si dhe aktivitetet edukative për promovimin e tolerancës, respektit dhe të mirëkuptimit të ndërsjellë.
OSBE/ODIHR-i u ofron këshilla vendeve anëtare për politikat që kanë të bëjnë me romët dhe sintit.
Ajo e promovon ndërtimin e kapaciteteve dhe rrjetëzimin te komuniteti rom dhe ai sinti, dhe e inkurajon pjesëmarrjen e përfaqësuesve të romëve dhe të sintive në organet vendimmmarrëse.
Të gjitha aktivitetet e ODIHR-it realizohen në koordinim dhe bashkëpunim të ngushtë me vendet anëtare të OSBE-së, institucionet e OSBE-së dhe misionet e saj në terrren, si dhe me organizatat e tjera ndërkombëtare.
Më tepër informata për ODIHR-in gjenden në ueb-faqen e saj (www.osce.org/odihr).
OSCE Office for Democratic Institutions and Human Rights
Election Observation Mission
2011 Early Parliamentary Elections
Former Yugoslav Republic of Macedonia
RAPORT PERIODIK Nr. 1
6 – 15 maj
20 maj 2011
I. PËRMBLEDHJE
Parlamenti votoi që të shpërndahet më 15 prill 2011 dhe zgjedhjet e hershme parlamentare u caktuan për më 5 qershor.
Do të zgjidhen gjithsej 123 deputetë, përfshirë edhe për herë të parë një deputetë nga secila prej tre qarqeve të krijuara jashtë vendit.
Këto janë zgjedhjet e para të cilat duhet të zbatohen që prej atëherë kur Kodi zgjedhor u ndryshua në prill, 2011.
Amandmanet përfshijnë disa rekomandime të cilat paraprakisht janë dhënë nga OSBE/ODIHR, megjithatë, një numër i disa çështjeve mbeten të patrajtuara.
Në këto zgjedhje do të garojnë gjashtëmbëdhjetë parti politike dhe dy koalicione.
Nga ana e Komisionit shtetëror zgjedhor u refuzua një listë e kandidatëve të një partie dhe nga grup i votuesve, gjithashtu.
Periudha përpara fillimit të fushatës ka qenë e tensionuar dhe e shënuar nga një retorikë të ashpër, ku të dy koalicionet e akuzonin njëri-tjetrin për akte të frikësimit të votuesve.
Fushata zgjedhore 20 ditëshe fillon më 16 maj.
Disa parti veç më kanë filluar që aktivisht ta promovojnë veten përmes reklamave nëpër gazeta, billborde dhe shpërndarjen e materialeve zgjedhore.
KSHZ deklaroi se ato do ta shqyrtojnë çështjen e fushatës së hershme vetëm atëherë kur ato do të marrin ankesa nga garuesit në zgjedhje.
Në kohën e raportimit, nuk janë dorëzuar kurrëfar ankesash.
Numri përfundimtar i votuesve të regjistruar është 1,821,122, përfshirë edhe 7,258 të regjistruar të cilët do të votojnë jashtë shtetit.
Listat votuese u bënë publike për shqyrtim publik mes 25 prillit dhe 4 majit, 18,662 votues i kanë kontrolluar të dhënat e tyre në zyrat lokale, përmes një programi kompjuterik dhe përmes emailave të dërguara tek zyrat e përcaktuara të KSHZ.
Zgjedhjet administrohen nga një administratë tre-nivelëshe, përfshirë KSHZ, 84 Komisionet komunale zgjedhore dhe 2976 komisionet zgjedhore (KZ).
Për herë të parë, 36 KZ shtesë do të vendosen në zyrat diplomatike dhe konsulare për ta lehtësuar votimin jashtë shtetit.
Seancat e KSHZ janë të hapura për vëzhguesit, mediat dhe për publikun.
Ato të cilat kanë qenë të mbikqyrura nga OSBE/ODIHR Misioni vëzhgues i zgjedhjeve kanë qenë shumë të politizuara.
Diskutimet dhe votimet kanë qenë rreptësisht sipas linjave partiake, në veçanti atëherë kur mediat kanë qenë prezente.
Në mungesë të mediave, diskutimet e KSHZ ishën më të relaksuara dhe më konsenzuale.
Në vend ka një numër të madh të mediave, ndërsa televizioni është burimi kryesor për informatat politike.
Këshilli transmetues ka miratuar një rregullore me çfarë rregullohet periudha mediale gjatë fushatës dhe për herë të parë edhe një për periudhën përpara fushatës.
MVZ i OSBE/ODIHR i filloi aktivitetet e tij në Shkup më 6 maj, me një skuadër prej 12 anëtarëve të skuadrës qendrore.
Më 9 maj, 20 vëzhgues afat-gjatë u pozicionuan nëpër shtet.
II. HYRJE
Parlamenti votoi shpërbërjen e tij më 15 prill 2011 dhe zgjedhjet e hershme parlamentare u caktuan për më 5 qersohr.
Në pritje të ftesës zyrtare nga Ministria për punë të jashtme, OSBE Zyra për institucione demokratike dhe të drejta njerzore (OSBE/ODIHR) dërgoi Mision për vlerësimin e nevojave (MVN) në Shkup prej më 5 deri më 7 prill.
Në bazë të rekomandimeve të MVN të OSBE/ODIHR, më 6 maj u krijua Misioni vëzhgues i zgjedhjeve (MVZ).
OSBE/ODIHR MVZ, i kryesuar nga Z. Julian Peel Yates, përbëhet nga 12 anëtarë të skuadrës qendrore dhe 20 vëzhgues afat-gjatë të pozicionuar në 10 lokacione nëpër shtet.
OSBE/ODIHR ka kërkuar nga shtetet pjesëmarrëse që të dërgojë 300 vëzhgues afat-shkurtër për ti ndjekur procedurat e ditës zgjedhore.
OSBE/ODIHR paraprakisht ka vëzhguar 11 zgjedhje në vend.
III. KONTEKSTI POLITIK
Zgjedhjet e 5 qershorit do të jenë zgjedhjet e dyta të parakohshme parlamentare.
Ato u organizuan pas një bojkoti më të gjatë të parlamentit nga Lidhja e social-demokratëve në Maqedoni (SDSM) dhe disa parti të tjera opozitare.
Bojkoti filloi më 28 janar si përgjigje e acarimit të llogarive bankare të katër mediave si pjesë e hetimit kriminel lidhur me pronarin e Televizionit A1.
Në zgjedhjet e fundit parlamentare, të organizuara më 1 qershor 2008, 63 mandate u fituan nga koalicioni i udhëhequr nga Organizata e revolucionit të brenshëm maqedonas – partia demokratike e bashkimit kombëtar maqedonas (VMRO-DPMNE), 27 nga koalicioni Dielli i kryesuar nga SDSM, 18 nga Bashkimi demokratik për integrim (BDI), 11 nga Partia demokratike shqiptare (PDSH) dhe 1 nga Partia për ardhmëri evropiane (PEI).
Si pasojë u formua një koalicion qeveritar nga koalicioni i VMRO-DPMNE me BDI dhe PEI.
IV. KORNIZA LIGJORE DHE SISTEMI ZGJEDHOR
Kodi zgjedhor është ligji primar i cili i rregullon zgjedhjet parlamentare.
U ndryshua në prill të vitit 2011 me një shumicë të vogël, ku partitë opozitare e bojkotuan votimin.
Meqenëse shumica e afateve zgjedhore janë shkurtuar për pesë ditë për zgjedhjet e hershme, janë ngritur çështje për atë se nëse përgatitjet dhe informatat e nevojshme të cilat i përfshijnë palët e ndryshme elektorale mund të zbatohen brenda këtij afati.
Kodi zgjedhor i revizionuar adreson disa rekomandime të cilat paraprakisht janë dhënë nga OSBE/ODIHR.
Megjithatë, një numër i çështjeve mbesin të paadresuara, përfshirë: një kornizë të shkurtër kohore për gjyqet dhe organet e administratës zgjedhore që të mund ti hetojnë dhe të vendosin për ankesat; ndalim i dërgimit të ankesave përmes postës; mungesë e qartësisë për të drejtat kandiduese për ato të cilët kanë shërbyer dënimin për ndonjë krim të zbatuar; dhe të rishqyrtohet shuma maksimale e donacioneve për financimin e fushatës nga ana e korporatave.
Do të zgjidhen gjithsej 123 anëtarë të parlamentit për një mandat katër vjeçar.
120 deputetë do të zgjidhen sipas sistemit të përfaqësimit proporcional nga gjashtë njësi zgjedhore, dhe për herë të parë një deputet do të zgjidhet sipas sistemit të mazhorancës nga secili prej tre qarqeve jashtë shtetit edhe atë nga Evropa dhe Azia, Amerika jugore dhe veriore, Australia dhe Azia.
Transparenca e financimit të fushtës është përforcuar nga kërkesa që partitë të dorëzojnë raporte periodike për shpenzimet e tyre lidhur me fushatën tek Komisioni shtetëror i zgjedhjeve (KSHZ), Shtëpia revizionuese shtetërore dhe Komisioni shtetëror për parandalim të korupcionit.
Pastaj kërkohet që këto raporte të publikohen në ueb faqet e këtyre institucioneve.
Megjithatë, nuk janë paraparë kurrëfar afatesh për verifikimin e raporteve të dorëzuara përpara ditës zgjedhore.
V. ADMINISTRATA ZGJEDHORE
Kodi zgjedhor parasheh një administratë zgjedhore tre-nivelëshe e cila e përfshin KSHZ, 84 Komisione komunale zgjedhore (KKZ), 2,976 komisione zgjedhore në vend (KZ) dhe deri më 50 komisione zgjedhore të vendosura jashtë shtetit në zyra diplomatike dhe konsulare.
KSHZ është një organ i përhershëm, i emruar për një mandat katër vjeçar nga ana e parlamentit.
Përbëhet prej shtatë anëtarëve dhe i menaxhon përgatitjet e përgjithshme për zgjedhjet.
Kryetari i KSHZ dhe dy anëtarë janë të emruar nga partitë e opozitës parlamentare përderisa Zëvendës Kryetari dhe tre anëtarë janë të emruar nga partitë në pushtet.
KSHZ aktual u emrua në 2008, megjithatë, kryetari dha dorëheqje më 23 shkurt 2011 dhe parlamenti zgjodhi pauses më 12 prill.
Seancat e KSHZ janë të hapura për mbikqyrësit ndërkombëtar dhe ato kombëtar nga shoqëria civile, si dhe për mediat.
Seancat e dritashme të KSHZ të vëzhguara deri tani kanë qenë shumë të politizuara.
Diskutimet dhe votimet ishën rreptësisht sipas linjave partiake, në veçanti kur mediat ishën prezente.
Në mungesë të mediave, diskutimet e KSHZ ishën më të relaksuara dhe më konsenzuale.
KKZ janë përgjegjëse për menaxhimin e procesit zgjedhor në çdo komunë.
KKZ janë trupa profesionale të përbërë nga pesë anëtarë dhe zgjidhen rastësisht nga nëpunësit shtetëror dhe të punësuarit në administratën publike.
Të gjithë anëtarët e KSHZ ishën të emruar më 26 prill për një mandat prej pesë viteve.
KZ janë përgjegjëse për një vendvotim një ditë para dhe gjatë ditës së votimit.
KZ përbëhen duke përdorur modelin e përzier profesionalo-politik, me një anëtarë të emruar nga partitë politike në pushtet, një nga partitë opozitare dhe tre anëtarë të zgjedhur rastësisht nga të punësuarit në administratën publike.
Të gjitha organet zgjedhore të nivelit më të ulët ndjekin parimin e “përfaqësimit adekuat dhe të drejtë” të grupeve etnike dhe gjinisë.
Megjithatë, KSHZ ka vetëm një anëtarë të gjinisë femrore.
KSHZ ka krijuar një program të detyrueshëm trajnues për komisionet zgjedhore të niveleve më të ulta i cili filloi më 4 maj dhe i përfshiu KZ për vendvotimet jashtë shtetit.
VI. LISTAT E VOTUESVE
Përgjegjësia për freskimin dhe mirëmbajtjen e listave të votuesve mbetet tek KSHZ.
Pastrimi i listave zgjedhore u organizua mes 25 prill dhe 4 maj.
Ekstraktet ishën të disponueshme për inspektim në zyrat regjionale dhe lokale të KSHZ përmes një programi kompjuterik dhe përmes dërgimit të emaileve deri tek zyrat e KSHZ.
Sipas informatave të publikuara në ueb faqen e KSHZ 18,662 njerëz i kanë kontrolluar të dhënat e tyre gjatë kësaj periudhe nga të cilët 42 persona janë regjistruar si votues të rinj, 756 të vdekur janë shlyer ex officio,8 6 të vdekur janë shlyer në kërkesë të qytetarëve, 210 ndryshime të të dhënave personale janë kërkuar nga qytetarët dhe 24 persona kanë aplikuar për tu regjistruar mirëpo kanë qenë të rrefuzuar.
KSHZ më 15 maj shpalli se lista finale e votuesve për zgjedhjet parlamentare të vitit 2011 do të përmbajë 1,821,122 votues, 29,000 më tepër se zgjedhjet prezidenciale dhe lokale të 2009.
Gjithsej 7,258 njerëz janë regjistruar për të votuar jashtë shtetit.
4,653 në njësinë zgjedhore shtatë e cila e përfshin Evropën dhe Afrikën, 1,832 në njësinë zgjedhore tetë e cila e përfshin Amerikën veriore dhe jugore dhe 773 në njësinë zgjedhore nëntë e cila e përfshin Australinë dhe Azinë.
VII. GARUESIT DHE ATMOSFERA E FUSHATËS
Në zgjedhjet parlamentare mund të garojnë kandidatë të emruar nga parti politike, koalicione të partive politike ose nga kandidatë të pavarur të emruar nga grupe të votuesve.
Dy koalicione të mëdhaja, njëra e udhëhequr nga SDSM dhe tjetra nga VMRO-DPMNE,10 si dhe gjashtëmbëdhjetë parti dorëzuan lista të kandidatëve tek KSHZ në afatin e 5 majit dhe do të garojnë në këto zgjedhje.
Listat e kandidatëve nga njëra parti si dhe nga një grup i qytetarëve janë rrefuzuar nga ana e KSHZ.
Edhe pse periudha zyrtare e fushatës nuk fillon deri më 16 maj, klima politike ka qenë disi ndarëse si dhe është përdorur një retorikë e ashpër, në veçanti nga koalicionet e kryesuara nga VMRO-DPMNE dhe SDSM, të cilat ndërmjetësisht janë akuzuar për sjelljen joligjore në përpjekje për të ndikuar mbi zgjidhjen e lirë të votuesve.
Ka pohime të shpërndara gjerësisht për kërcnime për humbje të punës ndaj nëpunësve shtetëror nëse ato nuk sigurojnë ndonjë numër të caktuar të votuesve për koalicionin qeverisës.
MVZ i OSBE/ODIHR ka marrë disa dokumente nga disa burime lidhur me këto pohime.
Të dyja partitë kanë bërë publike dokumente të cilat kanë disa lista të cilat përmbajnë emra të njerëzve të cilët supozohet se janë presionuar që të votojnë për oponentin.
VMRO-DPMNE ka deklaruar se do të inicojë padi kundër Televizionit A1 për transmetimin e një lajmi për frikësime të supozuara, si dhe kundër SDSM për ryshfet të votuesve.
Atmosfera duket se është më e qetë në arenën politike shqiptare.
Dy rivalët tradicional, BDI dhe PDSH kanë nënshkruar pakt elektoral duke e zotuar veten për një proces demokratik të zgjedhjeve, ta përmbajnë veten nga fjalori i urrejtjes, ofendimeve dhe provokimeve dhe ti pranojnë rezultatet zgjedhore.
Dy partitë e reja shqiptare, Demokracia e re (DR) dhe Rilindja demokratike kombëtare (RDK) po garojnë për herë të parë.
Më 12 maj të gjitha partitë politike nënshkruan Rregullore të sjelljes.
Nënshkruesit e zotuan veten që të promovjnë zgjedhje demokratike, një klimë të tolerancës dhe haptas ta dënojnë dhunën dhe frikësimin.
Disa parti kanë filluar që aktivisht ta promovojnë veten përpara fillimit zyrtar të fushatës.
Dukuritë e fushatës së hershme përfshijnë reklama të paguara prej dy faqeve në disa gazeta, linqe të dhëna në gazeta për disa video të postuara në internet dhe shpërndarjen e materialit promovues.
Në Shkup janë paraqitur billborde në të cilat shkruan “A jeni për fitore” me një po të rrethuar12 si dhe të tjera të cilat përkrahin disa parti politike të caktuara.
KSHZ tha se do ta shqyrtojë çështjen e fushatave të hershme vetëm nëse marrin ankesa nga garuesit në zgjedhje.
Në moment, KSHZ nuk ka marrë kurrëfar ankese lidhur me këtë çështje.
VIII. MEDIA
Në shtet ka një numër të madh të media përfshirë 14 televizione kombëtare, 12 satelitore dhe 130 televizione regjionale, si dhe 10 gazeta ditore.
Televizionet mbesin burimi kryesor për informim politik, ndërsa transmetuesit kombëtar mbizotërojnë në tregun e reklamimit.
Ndjekja e fushatës zgjedhore rregullohet nga Kodi zgjedhor dhe Ligji për aktivitet transmetues.
Në plotësim Këshilli transmetues (KT) miratoi një rregullore e cila e rregullon ndjekjen e peridhës së fushatës dhe për herë të parë një rregullore për rregullimin e periudhës përpara fushatës.
KT e ndjek përmbushjen e legjislacionit dhe rregulloreve nga ana e mediave transmetuese.
Që nga 15 prill ky organ ka mbykqyrë 16 media - transmetues kombëtar.
Më fillimin zyrtar të fushatës më 16 maj, KT ka për qëllim që të mbikqyrë 154 media transmetuese.
Gjatë periudhës raportuese KT paditi Kanal 5 and A1 Television për mosdhënien e informatave të mjaftueshme gjatë botimit të rezultateve nga hulumtimet publike dhe TV Alb për transmetimin e reklamave politike përpara fillimit të fushatës.
Në plotësim, vërejtje ju dërguan katër mediave (MTV 1, Kanal 5, A1 Television, and Radio Metropolis) ku theksohet se transmetimi i reklamave të paguara nga shteti është i ndaluar pas shpalljes së zgjedhjeve.
Neni 76(a) i Kodit zgjedhor kërkon që transmetuesi publik, Radio televizioni maqedonas (RTVM), të ofrojë kohë falas për reklamim për të gjithë kandidatët.
Më 10 maj, MRTV vendosi që ti lejojë çdo garues politik, tre minuta për secilën njësi zgjedhore ku partia/koalicioni po garon.
Ligji nuk e përcakton se në cilët orë do t’ju ofrohet kohë falas për reklamim.
MRTV vendosi që të lejojë kohë mes 16.00 dhe 16.30, qartë jasht orarit kryesor të shikueshmërisë.
Në plotësim MRTV planifikon që të organizojë 14 debate 90 minutëshe mes garuesve zgjedhor.
MVZ i OSBE/ODIHR zbaton vëzhgim të mediave në dy periudha kohore: 9 maj deri më 15 maj, e cila kohë e përfshin periudhën përpara fillimit zyrtarë të zgjedhjeve.
E dyta do ta përfshijë fushatën zyrtare prej më 16 maj deri më 3 qershor.
Mbikqyrja e mediave përbëhet prej analizave kuantitative dhe kualitative të dy transmetuesve publik dhe pesë TV kanaleve private, si dhe pesë gazeta ditore.
IX. ANKESA DHE PARASHTESA
Kodi zgjedhor jep disa udhëzime juridike për mbrojtjen e të drejtave zgjedhore përfshirë edhe parashtesa për çështje lidhur me regjistrimin e votuesve, parashtesa kundër rrefuzimit të regjistrimit, ankesa për shkelje të fushatës dhe rezultateve zgjedhore.
Të gjitha këto bien nën jurisdikcion të organeve të ndryshme për ankesa.
KSHZ është organi kompetent për tu marrë me ankesat nga kandidatët dhe votuesit lidhur me procedurat zgjedhore.
Vendimet e KSHZ mund të parashtrohen në Gjyqin administrativ.
Ankesat për parregullësitë zgjedhore duhet ti dorëzohen Gjyqit themelor, vendimet e të cilit mund të parashtrohen në Gjyqin apelues.
Ankesat kriminele gjithashtu mund të parashtrohen në Gjyqin themelor dhe mund të rishqyrtohen nga Gjyqi apelues.
Parashtresat më tej mund të ndërmerren nga Gjyqi suprem si instanca e fundit.
Prokurori publik ka mandat që të nisë hetim kriminel çdoherë kur të informohet për ndonjë shkelje zgjedhore.
Në kohën e raportimit, nuk janë inicuar ankesa formale lidhur me listat zgjedhore ose regjistrimin e kandidatëve.
Më 11 maj, prokurori publik inicoi hetim lidhur me një rast të dyshuar për frikësim nga ana e VMRO-DPMNE, siqë është raportuar në media.
Prokurori publik e informoi OSBE/ODIHR se rasti do të trajtohet si një procedurë urgjente dhe do të zgjidhet përpara ditës zgjedhore.
X. AKTIVITETE TË KVZ
KVZ i OSBE/ODIHR i filloi aktivitetet e tij në Shkup më 6 maj, me një skuadër prej 12 anëtarëve.
Deri tani KVZ i OSBE/ODIHR është takuar me Kryeministrin, Ministrin e drejtësisë, Ministrin e punëve të brenshme, Ministrin e punëve të jashtme, liderët e të gjitha partive më të mëdha politike, media, grupe të mbikqyrësve vendor, Kryesuesin e përkohshëm të Misionit të OSBE-së në Shkup dhe ambasadorë të shteteve pjesëmarrëse në OSBE.
Njoftimi i parë për bashkësinë diplomatike u mbajt më 16 maj.
Asambleja parlamentare e OSBE (AP OSBE) dhe Asambleja parlamentare e Këshillit të Evropës do të dërgojë delegacioni për mbikqyrje të ditës zgjedhore.
Kryesuesi i Zyrës së OSBE-së e ka emruar Z. Roberto Battelli, nga AP OSBE dhe përfaqësues special për Evropën jug-lindore për ta udhëhequr mision mbikqyrës afatshkurtër të OSBE-së për këto zgjedhje.
Komisioni i Venedikut i Këshillit të Evropës dhe Zyra e OSBE-së për institucione demokratike dhe të drejtat e njeriut (OSBE/ODIHR) e kanë shqyrtuar Kodin zgjedhor të “ish Republikës Jugosllave të Maqedonisë”, pas ndryshimeve të muajit tetor 2008.
Opinioni aktual është elaboruar pas rezolutës 1320 (2003) të Asamblesë Parlamentare të Këshillit të Evropës, e cila kërkon nga Komisioni i Venedikut të formulojë opinione që kanë të bëjnë me përmirësime të mundshme të legjislacionit dhe praktikave në shtete të vecanta anëtare ose shtete aplikante.
Amandamentet e fundit përfshijnë ndryshime në kriterin për daljen e votuesve në zgjedhjet presidenciale, votimit jashtë shtetit, regjistrimin e votuesve, financimin e fushatës si dhe procesin e ankesave dhe apeleve.
Disa nga amandamentet janë bazuar mbi një draft tekst punues i cili ndryshon Kodin zgjedhor dhe që u shqyrtua nga Komisioni i Venedikut dhe OSBE/ODIHR-ja në vitin 2007 (CDL-AD(2007)012).
Ky vlerësim aktual duhet të lexohet bashkë me këtë dokument dhe me Opinione të tjera të përbashkëta përkatëse (shih par.4).
Shumë komente në tekstet e mëparshme janë marrë parasyshë megjithse të tjerë mbetën për t’u adresuar.
Në këtë dokument nuk janë përfshirë të gjitha komentet.
Dokumenti aktual u miratua nga Këshilli për zgjedhje demokratike në mbledhjen e tij të 29të (Venedik, 11 qershor 2009) dhe nga Komisioni i Venedikut gjatë seancës së tij të 79të plenare (Venedik, 12-13 qershor 2009).
Neni 7(2) parasheh ndalesën e të drejtës për t’u zgjedhur për ata qytetatrë të cilët kanë qenë të dënuar me vendim përfundimtar të gjykatës me burgim të pakushtëzuar për së paku 6 muaj.
Kjo është një ndalesë e përgjithshme; duhet të bëhet e qartë se dënimi për një akt penal, pasi të jetë mbajtur, nuk duhet të kufizojë ato të drejta fundamentale, siç është e drejta për të zgjedhur dhe për t’u zgjedhur, meqenëse nuk do të ishte në përputhshmëri me parimin e proporcionalitetit dhe në këtë mënyre do të shkelte të drejtën e paraparë me Nenin 3 të Protokollit të Parë të ECHR dhe Nenit 7(5) të Dokumentit të Kopenhagës të OSBE-së.
Neni 6 dhe 7 nuk u lejon të huajve të votojnë ose të kandidohen në zgjedhje për këshillat komunalë dhe postet e kryetarëve të komunave.
Rekomandohet që e drejta për të votuar dhe për t’u zgjedhur t’u jepet banorëve të huaj me qëndrim afatgjatë dhe që mes tjerash të jetë në përputhshmëri me Konventën e Këshillit të Evropës mbi pjesëmarrjen e të huajve në jetën publike në nivel lokal (Neni 6).
Për këtë arsye rekomandohet që e drejta për të votuar në zgjedhje lokale t’u jepet pas një kohe të caktuar banimi në vend, zakonisht 5 vjet.
Në bazë të ndryshimeve të fundit të Kushtetutës, një kandidat zgjedhet për Kryetar shteti në rrethin e parë, nëse ai ose ajo merr shumicë absolute të votave nga numri i përgjithshëm i votuesve të regjistruar.
Nëse jo, rrethi i dytë mbahet midis dy kandidatëve që udhëheqin me vota, dhe ai i cili merr më shumë vota zgjedhet Kryetar shteti, me kusht që më shumë se 40% e votuesve të regjistruar të hedhin fletëvotimin.
Nëse dalja në rrethin e dytë është nën 40%, zgjedhjet duhet të përsëriten.
Pragu jashtëzakonisht i lartë për t’i fituar zgjedhjet në rrethin e parë (50% e votuesve të regjistruar) është ikje nga rregulli i rëndomtë prej më shumë se 50% të votave të vlefshme të hedhura në zgjedhje.
Dispozita aktuale duket se është një kriter i fuqishëm pa nevojë, dhe mund të nënkuptojë që rrethi i dytë është i domosdoshëm edhe nëse një kandidat i mposhtë të gjithë kandidatët e tjerë me dallim të madh.
Korniza ligjore mund të ndryshohej, për shembull duke përcaktuar se kandidati fiton në rrethin e parë nëse shumica e votuesve të regjistruar dalin në zgjedhje (ose madje 40%) dhe kandidati merr mbi 50% të votave të vlefshme.
Kjo megjithatë, do të implikojë nevojën e ndryshimeve kushtetuese.
Siç u tha, kriteri për daljen e votuesve në zgjedhje për një rreth të dytë të vlefshëm në zgjedhjet presidenciale është ulur nga 50% në 40% me një amendament kushtetues.
Rekomandimet e mëparëshme sygjeronin që ky kriter për pragun të hiqet krejtësisht, meqenëse mund të shpiej në një sërë zgjedhjesh të dështuara.
Në rast se pragu i daljes së votuesve llogaritet i dobishëm për besueshmërinë e procesit zgjedhor, ai rekomandohet vetëm për rrethin e parë.
Kodi duhet të parashohë rrethanat e tërheqjes së një kandidati nga zgjedhjet në kohën midis dy rretheve të votimit, si për kryetarë komune ashtu edhe për kryetar shteti.
Sipas të gjitha gjasave, së paku për zgjedhjet presidenciale, në përputhshmëri me nenin 81 të Kushtetutës, rrethi i dytë i zgjedhjeve do të vazhdonte dhe do të kërkohej nga kandidati i mbetur të marrë shumicën e detyrueshme.
Kodi mund të qartësohej në këtë pikë, përfshi edhe për zgjedhjet lokale.
Gjithashtu, Neni 121 i Kodit nuk e (ri)thekson dispozitën kushtetuese në lidhje me kriterin për dalje në rrethin e dytë.
Kushtetuta thotë, “Kandidati zgjedhet për Kryetar shteti nëse ai/ajo fiton shumicën e votave të atyre që kanë dalë në votim, me kusht që mbi 40% e votuesve të regjistruar të kenë votuar”.
Thënë nga aspekti ligjor nuk është e domosdoshme të përsëritet ajo që tashmë është në Kushtetutë, por për hirë të qartësisë do të ishte më mirë të theksoheshte rregulli përmbajtësor edhe në Kod.
Në Kod, për të qenë më preciz duhet të theksohet se me “ata që kanë votuar” nënkuptohet “ata të cilët kanë hedhur fletëvotimin”, pra edhe fletëvotimet e pavlefshme.
Që prej 1 shtatorit 2009, kur dispozitat e reja të Kodit do të hyjnë në fuqi, votuesit që janë përkohësisht jashtë shtetit do të kenë mundësi të regjistrohen për të votuar në zyrat diplomatike konsullare.
Neni 2 i Kodit i definon qytetarët që “përkohësisht janë jashtë shtetit” si qytetarë:
të cilët kanë regjistruar vendbanimin e tyre të fundit në Maqedoni, por të cilët në ditën e votimit gjenden përkohësisht jashtë vendit, me kusht që kjo periudhë të zgjasë nga tre muaj deri në një vit, ose të cilët janë me qëndrim jashtë shtetit për më shumë se një vit dhe që janë regjistruar te autoritetet kompetente për qëndrim të përkohshëm jashtë vendit.
Në lidhje me këtë, shqetësimi nga një Opinion i Përbashkët4 i mëparshëm mbetet i rëndësishëm sepse do të dukej qartë se vetëm ata qytetatrë të cilët kanë qëndruar jashtë shtetit për tre muaj deri në një vit, ose të cilët janë regjistruar si +përkohësisht jashtë shtetit, do të kishin të drejtën e votimit jashtë shtetit.
Kjo mund të shihet si një pengesë arbitrare për të drejtën e votës për qytetarë të tjerë dhe duhet të rishqyrtohet.
Ngjashëm me këtë, mbetet shqetësimi edhe në lidhje me përbërjen e Këshillit zgjedhor (KZ) në zyrat diplomatike konsullare.
Sipas Kodit zgjedhor, votuesit jashtë shtetit formojnë tre elektorate të posaçme për zgjedhjet parlamenatre:
një i cili e mbulon Evropën dhe Afrikën, një për Amerikat, dhe një për Australinë dhe Azinë.
Meqenëse nuk ka standard ligjor për masat e votimit jashtë shtetit dhe procedurat ndryshojnë dukshëm si nga gjerësia ashtu edhe nga qasja, zgjedhjet duhet në përgjithësi t’i plotësojnë të njejtat standarde për zgjedhje demokratike si në procedurat brenda atij shteti.
Duket se metoda e përshkruar në legjislacionin aktual nuk e arrin një standard të tillë dhe rekomandohet që të merret parasysh një formulë e re.
Së pari, Kodi siguron sistem proporcional për zgjedhjet parlamentare (me 6 njësi zgjedhore të një shkalle të lartë, me nga 20 vende deputetësh secila), por të tri njësitë në të cilat elektorati zgjedh vetëm nga një deputet dallohen nga ky parim, meqë një njësi që jep vetëm një mandat nuk mund të ndahet në mënyrë proporcionale.
Së dyti, duhet të ceket se përderisa njësitë vendore janë dizajnuar në mënyrë që të japin përafërsisht të njejtin numër të votave për çdo vend deputeti, tri njësitë jashtë vendit janë paracaktuar secila me nga një vend deputeti pa marrë parasysh numrin e votuesve të regjistruar.
Prandaj, numri i votuesve që zgjedh secilin nga këto mandate sipas të gjitha gjasave do të dallojë në mënyrë të konsiderueshme midis veti, si dhe nga elektoratet brenda shteteve.
Kjo rrezikon të kompromentojë parimin e të drejtës së barabartë për të votuar, dhe thënë më drejt, parimin e forcës së votimit të barabartë.
Përderisa krijimi i njësisë virtuale është një opsion i mundshëm për votim jashtë shtetit, duke supozuar se një numër mjaft i madh i votuesve do të merrnin pjesë për të lejuar votim të barabartë, mandatet duhet të ndahen në një mënyrë e cila i mundëson sistemit proporcional të jetë efikas (në këtë rast duke pasur më shumë se një mandat të vetëm).
Në mungesë të kësaj, rekomandohet që votat nga jashtë shtetit të numrohen në njësitë vendore të vendbanimit të fundit të votuesit.
Kërkesa në Nenin 61 për mbledhjen e 200 nënshkrimeve të një kandidati për Parlament në një njësi jashtë shtetit duket se nuk është lidhur me shifrat e popullatës ose të numrit të votuesve të regjistruar, Siç është rasti me kërkesat për nënshkrime në vend.
Kur numri i votuesve të regjistruar për të votuar në njësitë e sapokrijuara jashtë shtetit do të bëhet i ditur, mund të merret parasysh numri i nënshkrimeve të nevojshme si përqindje e (votuesve të regjistruar) popullatës.
Prania e vëzhguesve dhe përfaqësuesve të akreditaur të partive politike ose kandidatëve janë elementet kyçe për transparencën e votës, dhe ata duhet të jenë poashtu të pranishëm gjatë votimit jashtë shtetit.
Edhe pse asnjë tekst në Kod nuk nënkupton se ata nuk lejohen, mund të bëhet e qartë se ata janë të mirëseardhur, si dhe duhet të jepen indikacione për procedurën e akreditimit të tyre nga jashtë shtetit.
Neni 23(1) përcakton kuorumin për organet zgjedhore si dhe numrin e duhur për të marrë një vendim.
Duhet pasur parasysh që një vendim i marrë të jetë i vlefshëm, shumica e “anëtarëve” mund të arrihet duke numëruar edhe zëvendësit, në rastet kur anëtari mungon.
Neni 23(2) mund të qartësohet më tej duke shtuar “me të njejtat të drejta për punë dhe votë si anëtari të cilin ai ose ajo e zëvendëson”.
Sipas Nenit 27(5) Kryetari dhe anëtarët e Komisionit shtetëror zgjedhor (KSHZ) zgjedhen nga Parlamenti me dy të tretat e shumicës së numrit të përgjithshëm të deputetëve në Parlament.
Ndonëse kjo dispozitë kërkon konsenzus të gjërë nga anëtarësia e KSHZ-së, kjo padyshim e bën më të vështirë emërimin e anëtarësisë, ndërsa procedura mund lehtë të prolongohet.
Nënkuptohet që votimi në Parlament mbahet për secilin anëtarë veçmas.
Megjithatë, dispozita do të përfitojë nga qartësimi.
Neni 31(2): Në një Opinin të Përbashkët të mëhershëm mbi draftin e Kodit Zgjedhor7 ishte cekur se numri i detyrave të KSHZ-së dukej i tepruar.
U sygjerua që disa detyra mund të kalonin tek Komisionet komuanle zgjedhore (KKZ); për shembull, gjatë periudhës zgjedhore detyrat e mbikqyrjes duhet t’u lihen organeve të nivelit më të ulët (meqenëse detyrat gjatë ditës së zgjedhjeve marrin shumë kohë).
Kodi zgjedhor tani përmban një gërshetim të detyrave në kontrollimin e KZ-ve8, dhe duhet të bëhet e qartë nëse KKZ-ja ose KSHZ-ja është organi përgjegjës për të kontrolluar punën e tyre.
Në Raportin e saj Përfundimtar mbi zgjedhjet e parakohshme parlamentare të vitit 2008, OSBE/ODIHR-ja rekomandoi që mospërputhshmëritë midis Kodit Zgjedhor dhe Ligjit për kundërvajtje të zgjidhen në mënyrë që KSHZ-ja të mund të fillojë procedurat kundër personave të cilët kryejnë kundërvajtje zgjedhore të shkruara në Kod.
Kjo çështje duket se është adresuar në Nenin 31(3). E njejta dispozitë gjithashtu ia imponon KSHZ-së për detyrë t’i largojë anëtarët e një organi menaxhues të zgjedhjeve në rast të aktiviteteve të paligjshme.
Megjithatë, ky Nen nuk e përcakton procedurën për këtë, ndërsa Kodi do të përfitonte me përshkrimin e qartë të procedurës.
Neni 35(2) thotë se KSHZ-ja “përcakton me një akt procedurat për emërimin e Kryetarit të KKZ-së, zëvendësin, anëtarët, dhe zëvendësuesit e tyre,” dhe në Nenin 39(3) e njejta aplikohet për KZ-të.
Të dy nenet e lënë të papërcaktuar çështjen nëse emërimet janë një standard ose një akt ad hoc.
Procedurat për këto emërime do të përfitonin nga një elaborim i mëtëjshëm, veçanërisht për shkak se rekomandimet e mëparshme të OSBE/ODIHR-së propozuan që kryetarët dhe zëvendësit e këtyre organeve të zgjedhen – nga radhët e anëtarëve të zgjedhur në mënyrë të rastësishme – ose nga vetë organi (me votim të brendshëm) ose nga organi tjetër zgjedhor i nivelit më të lartë (KKZ-ja, respektivisht KSHZ-ja).
Neni 37(2) i cili flet për kompetencat e KKZ-ve dhe të Komisionit zgjedhor për Qytetin e Shkupit mbetet i paqartë edhe përskaj ndryshimeve të fundit dhe do të ketë nevojë për qartësim të mëtejshëm.
Më saktësisht, Neni 37(2), paragrafi 2 u jep KKZ-ve kompetencën “për të shkarkuar anëtarët e Këshillit zgjedhor në ditën e zgjedhjeve.”
Neni nuk e përcakton as procedurën me të cilën KKZ-ja mund të shkarkojë anëtarë të KZ-së, as nëse pushteti për shkarkim zbatohet edhe para ditës së zgjedhjeve.
Përveç kësaj, Neni 37(2), paragrafi 10 thotë që KKZ-ja “Regjistron përfaqësuesit e autorizuar për mbikqyrjen e punës për zgjedhjet lokale.”
Megjithatë, Kodi duhet ta qartësojë nëse partitë dhe kandidatët e kanë patjetër t’ia dorzojnë KKZ-ve listën e përfaqësuesve të tyre të autorizuar, dhe nëse është kështu cili është afati përfundimtar dhe çfarë sanksionesh zbatohen në rast të dështimit për të dorzuar një listë të tillë.
Përfundimisht, Neni 37(2), paragrafi 16 i Kodit me të cilin KKZ-ja obligohet të “vendosë në bazë të ankesave” duket se është në kundërshtim me Nenin 148(1) i cili ia jep KSHZ-së kompetencën për të vendosur për ankesat.
Neni 38 i referohet përbërjes së KZ-së.
Mënyra në të cilën është shkruar neni, mund të çojë në keqkuptim, për shembull: “Këshilli zgjedhor duhet të përbëhet nga një Kryetar, katër anëtarë dhe zëvendës të tyre”.
Teksti duket se nënkupton që KZ-ja është e përbërë nga 9 anëtar, ndërsa në fakt janë 5.
Numri i saktë duhet të jetë patjetër i qartë për qëllime të vendimmarrjes.
Mund të këshillohet që të saktësojë në rend të parë numrin e përgjithshëm të anëtarëve të cilët e përbëjnë KZ-në, e pastaj të elaborohet funksionet e secilit përfshi edhe raportet, si dhe ndonjë dallim midis, nëse ka, anëtarëve dhe zëvendësve.
Prej 1 shtator 2009, përgjegjësia mbi listën e votuesve do t’i jepet KSHZ-së, ndryshim ky nga Kodi i mëprashëm i cili ia kishte dhënë këtë përgjegjësi Ministrisë së Drejtësisë.
Kalimi i kësaj përgjegjësie tek një organ i cili përbëhet edhe nga anëtarë të qeverisë, edhe nga opozita duhet të rrisë besimin te ky proces.
Neni 43 përcakton obligimin e Minsitrisë së punëve të brendshme për të dorëzuar të dhëna për listën e votuesve.
Teksti aktual nuk tregon qartë se të dhënat duhet të dorëzohen edhe për personat të cilët nuk kanë mbushur 18 vjet në kohën e dorëzimit të të dhënave, por të cilët do të jenë të kësaj moshe në ditën e zgjedhjeve.
Neni 46 parashikon përgatitjen e fragmente të posaçme të listës së votuesve për mbajtjen e zgjedhjeve në kazerma ushtarake, ndërsa Neni 47 qartëson se stafi ushtarak voton në njesinë/ komunën ku është vendosur njësiti ushtarak ose kazerma.
E njejta mund të përfundohet nga Neni 113.
Kodi i praktikave të mira në çështjet zgjedhore këshillon që ai staf duhet të votojë në vendin ku kanë regjistruar vendbanimin e tyre të përhershëm sa herë që është e mundshme.
Edhe pse kjo është e vështirë dhe mbase e pamundur për t’i mundësuar gjithë stafit ushtarak të votojë në vendbanimin e tyre, votimi në vendvotimet e tyre vendore duhet t’i mundësohet asaj pjese të stafit ushtarak ose njësisë e cila mund të jetë vendosur në komunën e tyre amë.
Neni 55(1) parasheh mbrojtjen e të dhënave personale që gjenden në listën e votuesve, në përputhje me ligjin për mbrojtjen e të dhënave.
Më tej thotë që të dhënat “nuk duhet të përdoren për ndonjë qëllim tjetër veç atij të ushtrimit të së drejtës për të votuar nga ana e qytatarëve.”
Megjithatë, paragrafi vijues (Neni 55(2)) kërkon nga KSHZ-ja t’i furnizojë me të dhëna – të gjitha të dhënat –nga lista e votuesve cilëndo parti të regjistruar politike ose kandidat të pavarur me kërkesë të tyre.
Standardet e Këshillit të Evropës dhe OSBE-së11 parashohin që korniza ligjore të theksojë qartë përdorimin e lejueshëm të informacionit të marrë nga lista e votuesve dhe nëse ky informacion mund të përdoret për qëllime të ndryshme nga kontestimi i regjistrimit të një votuesi të posaçëm.
Në veçanti, ligji duhet të theksojë nëse informacioni mund të përdoret për aktivitete të fushatës së partive politike dhe të kandidatëve.
Korniza ligjore duhet gjithashtu të theksojë sanksionet për keqpërdorimin e informacionit të marrë nga regjistrat e votuesve.
Në bazë të Kodit, gjashtë njësitë për zgjedhje parlamentare nuk duhet të kenë dallim mbi 5% të numrit mesatar të votuesve dhe secila njësi zgjedh 20 deputetë në Parlament.
Përderisa nuk ka standarde për metodën e definimit të njësive, një klauzolë e tillë krijon nevojën për redefinim të rregullt të njësive me ndryshimin e numrit të popullsisë.
Për shkak se procesi i redefinimit të njësive ka pasoja të konsiderueshme politike, mund të merren parasysh edhe qasje të tjera të mundshme.
Është e zakonshme të rregullohen njësitë zgjedhore dhe t’i shpërndajnë mandatet në mënyrë proporcionale me numrin e votuesve (dmth. një mandat për çdo 20 000 votues).
Nëse një mënyrë e tillë e përdorimit të njësive zgjedhore fikse me numra ndryshues të mandateve do të ishte miratuar, rregulli i përgjithshëm për shpërndarjen e mandateve sipas njësive do të nevojitej të përfshihet në Kodin zgjedhor.
Kalimi i detyrave për mbikqyrjen dhe mbledhjen e nënshkrimeve për mbështetje nga ana e zyrave lokale të Ministrisë së drejtësisë tek KSHZ-ja është një zhvillim i mirëseardhur i cili duhet të veprojë për të zvogëluar çfarëdo presioni mbi nënshkruesit për të mbështetur partitë qeverisëse.
Neni 63(2) i Kodit duhet të qartësojë procedurën për mbledhjen e nënshkrimeve gjatë procesit të regjistrimit të kandidatit në zyrat lokale, para së gjithash KKZ-të (meqenëse vetë KSHZ-ja nuk është e përfaqësuar në nivel lokal).
Neni 64(3) thekson se secili kandidat për parlament duhet të përfshijë “deklaratën për përkatësinë etnike të tij/saj”.
Ky kriter është vendosur për të mundësuar shtypjen e fletëvotimeve ne gjuhën maqedonase dhe shkrimin e saj qirilik, si dhe në gjuhën e bashkësisë përkatëse etnike.
Në bazë të Kodit te praktikave të mira në çështjet e zgjedhjeve 13 dhe të Konventës kornizë për mbrojtjen e pakicave kombëtare14, askush nuk duhet të detyrohet të deklarohet se i përket një pakice kombëtare.
Një deklarim i tillë duhet të jetë një e drejtë dhe jo detyrim.
Prandaj duhet të merret parasysh heqja e deklarimit të detyrueshëm për përkatësinë etnike nga neni 64(3) dhe zëvendësimi i tij mundësisht me shrkimin e emrit të kandidatit, të shtypur në listë, në gjuhën origjinale.
Dispozitat mbi përfaqësimin gjinor në listat e kandidatëve mbeten midis “avangardës” në Evropë.
Neni 64(5) thekson se në listat për këshillat parlamentare dhe lokale duhet të ketë “të paktën një vend nga tre të rezervohet për gjininë më pak të përfaqësuar.”
Në bazë të Nenit 63 lista e kandidatëve domosdo duhet të përmbajë, në mes tjerash, informata për profesionin e kandidatëve.
Në përputhshmëri me rekomandimet e përsëritura disa herë nga Opinionet e Përbashkëta të mëparshme, duhet të konsiderohet nëse janë të nevojshme asi lloj informatash dhe nëse mungesa e profesionit ose pavërtetësia e dispozitës konsiderohet “parregullësi”.
Kjo do t’i mohonte një kandidati të drejtën për të marrë pozitë.
Në Raportin përfundimtar mbi zgjedhjet e parakohshme të vitit 2008, ODIHR-ja rekomandoi që Neni 73 i Kodit zgjedhor - i cili parasheh që shkeljet gjatë periudhës së fushatës të procesohen në Gjykatat themelore – të elaborohet për të përcaktuar lëndën e ankesës16, të pandehurit potencialë, forma(t) e veprimit (civile, të kundërvajtjes dhe/ose penale), si dhe zgjidhje të mundshme.
Procedura e fushatës nuk rregullohet në mënyrë eksprese për rrethet e dyta të zgjedhjeve – ato për Kryetar të Republikës dhe për kryetarë komune.
Neni 74(1), thotë se fushata duhet të mbarojë “24 orë para ditës së zgjedhjeve”.
Duhet të kuptohet se këto dispozita zbatohen gjatë rrethit të dytë, por preferohet që të bëhet e qartë.
Në Opinionin e Përbashkët të vitit 2007, në paragrafin 27, 17 Komisioni i Venedikut dhe OSBE/ODIHR-ja vërejtën se në Nenin 181(2) është shtuar një paragraf i ri i cili imponon një gjobë të lartë për ata të cilët nuk “respektojnë kornizën kohore për fillimin dhe përfundimin e fushatës zgjedhore”.
Definicioni i “fushatës zgjedhore” është shumë i gjërë: “prezantimi publik i kandidatëve, i konfirmuar nga organet e autorizuara menaxhuese të zgjedhjeve, dhe programet e tyre në përiudhën parazgjedhore të proceseve përkatëse zgjedhore”.
Aktivitetet e rregullta politike duket se bien nën afatin kohor dhe duket e paarsyeshme të jenë subjekt i gjobës nëse një parti bën “prezantime publike” të kandidatëve të tyre para fillimit të fushatës 20 ditore.
Kodi zgjedhor duhet ta bëjë të qartë saktësisht se cili aktivitet politik është i lejueshëm dhe cili jo para fillimit të periudhës për fushatën zyrtare.
Rekomandohet që rregullat për fushatë të hershme të aplikohen vetëm për rregullativa të veçanta të mediave, Siç është koha e transmetimit falas, shpërndarja e hapsirës falas e përcaktuar qartë për vendosjen e materialeve të fushatës dhe për ndarjen e fondeve shtetërore.
Neni 187 parasheh që një parti politike të gjobitet prej 3 000 deri më 5 000 euro për: mosparaqitjen e tubimit zgjedhor të paktën 48 orë para mbajtjes së tij dhe organizimin e tubimeve në kundërshtim me Nenin 81 dhe 82 të këtij Kodi.
Neni 81 kërkon që organizatori i fushatës ta informojë me shkrim degën adekuate të Ministrisë së punëve të brendshme, 48 orë përpara, sa herë që organizatori do të mbajë “tubim para-zgjedhor në vende publike dhe në vende të transportit publik”
Neni 82 i përkufizon vendet ku mund të mbahen ose të mos mbahen tubime të tilla.
Është e paqartë nëse një parti dhe/ose organizator duhet të gjobitet nëse ata nuk e informojnë Ministrinë e punëve të brendshme për një tubim i cili nuk do të mbahet në një “vend publik” ose në “vend publik transporti” (dmth rrugë, etj.).
Për të shmangur gjobën, Neni 187 parasheh që çdo tubim pa marrë parasysh vendin se ku do të mbahet, duhet patjetër të paraqitet në Ministrinë e punëve të brendshme; ndërsa Nenet 81 dhe 82 parashohin që vetëm ato tubime të cilët mbahen në vende “publike” të kërkojnë një praktikë të tillë.
Neni 187 duket tepër restriktiv, meqenëse ka pak arsye të vlefshme për të dënuar një person ose subjekt në rast se nuk e informojnë Ministrinë e punëve të brendshme për tubimet të cilat nuk do të pengonin vendet publike ose komunikacionin.
Kodi ka pësuar shumë përmirësime në drejtim të mbulimit mediatik dhe monitorimit.
Miratimi i Rregullores për menaxhimin kohor, të tarifave dhe qasjes së barabartë në mediat transmetuese është veçanërisht i mirëseardhur.
Megjithatë, akoma nuk ekzistojnë kërkesa eksplicite për mbulim korrekt dhe të barabartë të garuesve në lajme dhe në programet për çështjet aktuale të mediave elektronike.
Duhet të ketë kërkesa më precize mbi mbulimin e atyre që janë në pushtet.
Neni 74(2) i Kodit zgjedhor i jep Këshillit për radiodifuzion mandatin për të monitoruar mbulimin e zgjedhjeve nga mediat jo vetëm gjatë periudhës së fushatës zyrtare, por edhe nga dita e shpalljes së zgjedhjeve deri në fund të votimit në ditën e zgjedhjeve.
Megjithatë, kompetencat e Këshillit për radiodifuzion për të rregulluar mediat gjatë periudhës para fushatës nuk janë të qarta në Ligjin për aktivitetet radiodifuzive.
Ligjet do të përfitonin nga harmonizimi në këtë pikë.
Ligjet mund të harmonizohen edhe rreth çështjes së shumës së paguar për reklamim nga transmetuesit privatë.
Kodi zgjedhor kufizon shumën e reklamës së paguar politike për të cilat mediat kanë leje të transmetojnë deri në 15 minuta për orë; Ligji për aktivitete radiodifuzive lejon maksimumin e 12 minutave.
Dispozitat për financimin e fushatës në Nenet 83-87 janë qartësuar dhe përforcuar në përputhje me rekomandimet e mëhershme, megjithatë brengosjet mbeten.
Dispozitat mbi financimin e fushatës duhet të forcohen për të siguruar mbikqyrjen e mirëfilltë të rregullave të financimit dhe të vendosin kufinj efektiv mbi donacionet dhe harxhimet, si dhe të qartësojnë procedurat e raportimit dhe të revizionit.
Nenet 83 dhe 84 të Kodit zgjedhor duhet të rishikohen me qëllim të heqjes së përjashtimeve për kufinjt e donacioneve për fushatën të cilat duket se e dobësojnë qëllimin e ligjit.
Për shembull, Neni 83(2) lejon që fushatat të financohen “nga taksat e anëtarësisë në partitë politike”, por nuk është dhënë asnjë limit.
Në mënyrë që të mos u shmangen kufinjve të donacionit Kodi duhet të ndalojë tejkalimin e shumave të lejuara të këtyre taksave të anëtarësisë në kontribues individual ose kompanish në të njejtin paragraf, dmth 5 000 respektivisht 20 000 euro.
Procedura e revizionit duhet të përforcohet për të siguruar mbikqyrjen e financave të të gjithë kandidatëve të cilët marrin pjesë në zgjedhje.
Përveç kësaj, nuk ka kërkesë në Kod për një raport të përkohshëm financiar nga ana e organizatorit të fushatës, përskaj rekomandimeve të mëhershme në këtë drejtim.
Neni 83 nuk lejon harxhim të fondit të përgjithshëm të partive politike për fushatën.
Prandaj, donacionet për fushatën duket se janë lejuar vetëm pas hapjes së llogarisë rrjedhëse.
Donacionet për partitë politike të cilat kanë ndodhur para fillimit të fushatës nuk mund të përdoren për fushatën.
Këto dispozita janë tejet restriktive.
Me mekanizma adekuat të kontrollit për financimin e partive politike do të ishte e mundur për të lejuar harxhime nga donacionet për partitë të cilat bëhen para fillimit të fushatës, ose që partive t’u lejohet depozitimi i donacioneve të pranuara më parë dhe fondeve të paharxhuara nga fushatat e mëparshme në llogarinë rrjedhëse.
Neni 83(1) ndalon financimin e fushatës zgjedhore nga fonde të ndërmarrjeve të përbashkëta ku kapitali i huaj është dominant.
Mund të qartësohej nëse nocioni i kapitalit të huaj nënkupton edhe kapitalin e investuar në këto ndërmarrje të përbashkëta nga ana e subjekteve ligjore të regjistruara në vend, por të cilat janë pronë e personave ose subjekteve ligjore të huaja.
Rregullorja e financimit nuk lejon harxhimin para dorëzimit të listës së kandidatëve.
Do të ishte e vështirë të organizohet përpilimi i një liste kandidatësh, mbledhja e nënshkrimeve ose planifikimi i stilit ose strategjisë për fushatën pa harxhime.
Duhet të merret parasyshë lejimi i harxhimeve gjatë një periudhe të arsyeshme para datës së dorëzimit të listës (për shembull një deri në dy javë), ose mbase edhe përjashtimin e disa harxhimeve “përgatitore” nga kontrolli i mundësuar nga Kodi.
Neni 86 i Kodit i cili mundëson kompensimin e harxhimeve të fushatës (vetëm) për kandiatët e zgjedhur, duhet të merret sërish parasysh dhe mundësisht të zëvendësohet me një sistem sipas të cilit të gjithë kandidatët që fitojnë një përqindje të caktuar të votave, ose marrin së paku një mandat të kenë të drejtë për kompensim.
Një përqindje e tillë duhet të jetë mjaftë e lartë për të dekurajuar kandidatët joserioz, por mjaft i ulët për të siguruar më shumë motiv për gratë dhe anëtarët e komuniteteve më të vogla etnike, të cilët nganjëherë përballen me vështirësi në grumbullimin e fondeve të nevojshme për të bërë një fushatë të fortë.
Neni 86(3) parasheh që kompensimi i harxhimeve zgjedhore “të përcaktohet me vendim” të Parlamentit, të keshillit komunal dhe të Qytetit të Shkupit.
Njekohësisht, Neni 86(1) parasheh të drejtën e kompensimit në raste dhe shuma konkrete.
Duket të jetë kontradiktore – ose të paktën e panevojshme – të kërkohet një vendim për diçka që është tashmë e paraparë me ligj.
Poashtu, ndryshimet mund të bëhen për të qartësuar nëse kompensimi duhet të llogaritet në bazë të rrethit të parë ose të dytë të zgjedhjeve për kryetar komune.
Procedura dhe kushtet e pagesës dhe mohimi i kompensimit për kandidatët, në bazë të Nenit 87 të Kodit duhet të bëhet në mënyrë më të hollësishme.
Kodi Zgjedhor (ose rregulloret) duhet të përcaktojë përmbajtjen dhe formatin e raporteve financiare që duhet të dorëzohen nga garuesit; në vecanti, forma aktuale e përshkruar nga Ministria e Financave duhet të ndryshohet meqenëse nuk i obigon garuesit të dorëzojnë të dhëna për harxhimet, gjë që e dëmton transparencën dhe dobinë e një raportimi të tillë.
Neni 89 parasheh që KZ-të të marrin numrin e njejtë të fletvotimeve sa që ka votues në regjistër.
Në rast se ka dalje të votuesve prej 100%, nuk do të kishtë fletëvotime të mjaftueshme që do t’u mundësonte votuesve zëvendësim të fletëvotimit.
Prandaj, ky sistem nuk e merr parasysh që votuesit mund të bëjnë gabim dhe të kërkojnë korrigjim, meqë nuk ka asnjë fletëvotim shtesë në dispozicion.
Mund të parashihet një fleksibilitet që do të mundësonte një përqindje të fletëvotimeve shtesë për çdo KZ.
Neni 101(3) thotë: “Këshilli zgjedhor mund ta mbyllë vendvotimin para kohës që është paraparë në paragrafin 1 të këtij Neni, në rast se gjithë votuesit e regjistruar në regjistrin e listës së votuesve kanë hedhur votën e tyre.”
Formulimi i këtij neni mund të bëjë ndonjë këshill zgjedhor të nënkuptojë se ata mund të mbyllin votimin dhe t’i numërojnë votat para kohës zyrtare për mbyllje (7 pas dite).
Nëse ndodh kështu, numërimi i hershëm mund të humbë mundësinë e vëzhguesve që të jenë prezent gjatë numërimit, meqë ata nuk do të dinin paraprakisht se kur do të behej ai.
Rekomandohet që neni të përcaktojë atë se lejohet vetëm mbyllje, por jo edhe numërim në rastin e mëlart përmendur.
Neni 106 i referohet detyrimit që zyrtarët dhe vëzhguesit në vendvotim të mos kenë shenja ose simbole të asnjë partie politike ose kandidatëve gjatë kohës që janë në vendvotim.
Megjithatë, neni nuk e përmend mbajtjen e bexhave ose identifikimi tjetër që do ta lehtësonte njohjen e stafit të autorizuar në vendvotim.
Duke marrë parasyshë numrin e lartë e njerëzve të joautorizuar të cilët janë vërejtur në vendvotime gjatë zgjedhjeve të kaluara, këshillohet që njerëzve të autorizuar t’u kërkohet të mbajnë bexha gjatë kohës që janë në detyrë në vendvotim.
Neni 114 përcakton procedurën e numërimit.
Opinionet e Përbashkëta të mëhershme rekomanduan që procesi të ndryshohet, në mënyrë që numri i përgjithshëm i fletëvotimeve, numri i fletëvotimeve të papërdorura dhe numri i votuesve që kanë votuar në bazë të nënshkrimeve ose gjurmëve të gishtit në listën e votuesve të shkruhen në formularë përpara se të hapen kutitë e votimit.
Kjo do të zvogëlonte mundësinë për manipulim në shkallë të mëtejshme gjatë procesit të numërimit.
Neni 116 përcakton numrat që duhet të shënohen në formularët e vendvotimit.
Megjithatë, nuk ekziston kusht që KZ-ja të bëjë pajtueshmëri të numrave, për shembull, të rinumërojë në rast se numri i fletëvotimeve në kuti nuk pajtohet me numrin e votuesve që kanë votuar në bazë të listës së votuesve.
Në shumë shtete ekzistojnë rregulla të veçanta për raste ku numri i fletëvotimeve në kuti e tejkalon numrin e votave, bazuar në listën e votuesve (mbushje e kutive), ose nëse numri është më i vogël se sa numri i atyre që kanë votuar bazuar në listën e votuesve (vjedhje e fletëvotimeve).
Neni 119 kërkon që KKZ-ja t’i mbledhë rezultatet e votimit nga zgjedhjet presidenciale, por nuk e përcakton qartë se cilat numra duhet të shënohen në formularë.
Formati për zgjedhjet lokale është dhënë në Nenin 131 kurse për zgjedhje nacionale formati i formularëve të KSHZ-së është dhënë në Nenin 128, por do të ishtë në dobi nëse formati jepet edhe për raportet e KKZ-së (edhe pse këto numra, në zgjedhjet nacionale, nuk do të ishin finale).
Neni 126(5) thotë që, “Vëzhguesit vendorë të autorizuar duhet të marrin kopje të protokoleve për përllogaritje,” por nuk përmend nëse vëzhguesve ndërkombëtarë gjithashtu u jepet e drejta për këtë informatë.
E njejta e drejtë duhet t’u jepet edhe atyre.
As Nenet 127 dhe 128, por as Neni 31(2) mbi detyrat e KSHZ-së nuk vendos detyrim të qartë mbi të për shqyrtim aktiv të rezultateve nga komisionet dhe këshillat nënrënditëse me qëllim që të hetojë anomalitë në formularë dhe t’i korrigjojë gabimet.
Vetëm gabimet e raportuara do të hetohen.
Gjithsesi nuk është e mundshme të vërtetohen të gjitha aspektet e punës së organeve më të ulta, posaçërisht kur ka një listë të madhe të detyrave, KSHZ-ja duhet të nxisë shqyrtim përpara se rezultatet të finalizohen, e të cilat janë të dukshme edhe pse nuk janë të raportuara.
Ligji duhet të jetë i qartë se KSHZ-ja është e autorizuar që gjithashtu të hetojë raste të tilla.
E njejta vlen edhe për KKZ-të dhe obligimet e tyre gjatë zgjedhjeve lokale.
Neni 135 e obligon KSHZ-në të shpallë rezultatet e KKZ-së ashtu siç janë pranuar.
Kjo e përforcon transparencën e votimit.
Paragrafi (2) thotë, megjithatë, se rezultatet do të publikohen brenda 24 orëve nga koha kur janë bërë finale.
Është rëndë të kuptohet shkaku pse rezultatet finale nuk duhet të publikohen menjëherë.
Duhet të merret parasyshë ndryshimi i Nenit 135(2) në këtë drejtim.
Rekomandohet që ligji të përfshijë një detyrim për KSHZ-në (dhe KKZ-në për zgjedhjet lokale) që të publikohen përllogaritjet e plota të rezultateve nga niveli i vendvotimit në nivel rajonal ose nacional.
Vetëm me anë të kësaj, vëzhguesit dhe publiku i gjërë mund të shohin se rezultatet e vendvotimit të tyre u janë shtuar në mënyrë të drejtë rezultateve të përgjithshme.
Neni 151(1) parasheh në hollësi situatat në të cilat rezultatet e zgjedhjeve duhet të anulohen.
Dispozitat e qarta në këtë çështje shmangin çdo lloj paqartësie dhe mundësojnë parashikim më të mirë.
Mëgjithatë, mund të dalin situata të cilat janë të paparashikueshme në Kodin Zgjedhor.
KSHZ-ja duhet të ketë së paku pak diskrecion në anulimin e rezultateve poashtu edhe në situata të tjera, nëse kanë ndodhur keqpërdorime dhe parregullësi në procesin zgjedhor (p.sh. fushata zgjedhore ose gabime në listën e votuesve).
Vendim-marrja për ankesat në Gjykatën Administrative është rregulluar vetëm në mënyrë të përgjithshme, ndërsa në disa vende bie ndesh me Ligjin e përgjithshëm të procedurës administrative.
Meqenëse rezultatet duhet domosdo të dalin shpejt, ky proces ka nevojë për një rregullore më të detajuar në mënyrë që të shmangen mosmarrëveshjet.
Vendim-marrja në Gjykatën Administrative për çeshtjen e ankesave është e kufizuar me aftin prej 48 orësh në bazë të Neneve 67(7), 141(3), 150(2) dhe 151(5).
Ky është njëri nga afatet më të shkurtëra që japin procedurat në shtetet anëtare të Këshillit të Evropës.
Është poashtu e vështirë për gjykatësit t’i shqyrtojnë dëshmitë dhe të dalin me bazë ligjore për një vendim të tillë në këtë afat kohor, veçanërisht për shkakun se gjykata duhet të vendosë për ankesat në mënyrë kolektive.
Sygjerohet që afati kohor brenda të cilit gjykatat duhet të vendosin për ankesat të zgjatet, por patjetër të mbetet mjaft i shkurtër për të mundësuar zgjidhje efikase gjatë zgjdhjeve.
I njejti rekomandim aplikohet edhe për procedurën e ankesave dhe apeleve të organeve tjera ligjore, të dhëna në Nenin 73(2) dhe (4).
Më tej, nëse afatet zgjaten, e në mënyrë që të garantohet efikasiteti i procedurës së ankimimit, gjykata duhet të pajiset me të drejtën për t’i mbledhur dëshmitë vetë.
Në bazë të Neneve 67(8), 141(4) dhe 147(4) parashtrimi, përmes postës, i një ankese ose apeli për mbrojtjen e së drejtës për votim nuk është i lejuar.
Rekomandohet që në rast se ankesa është parashtruar me postë, të mos llogaritet për zgjedhjet aktuale, por të pranohet si “jo-urgjente” dhe të zgjidhet më vonë, për zgjedhjet e ardhshme.
Përndryshe, personi i cili dërgon një ankesë duhet patjetër ta zgjidhë problemin përsëri, para zgjedhjeve të ardhshme.
Për votimin jashtë shtetit, në Zyrat Diplomatike Konsullare, procedurat e ankimimit dhe apelimit, për shembull “për të mbrojtur të drejtën e votës” (Nenet 50-51), për parashtruesit e listave (Neni 67) dhe për organizatorët e fushatës (Neni 73) duket se nuk janë adresuar fare.
Me afatet e shkurtëra aktuale dhe për faktin qe parashtrimi i ankesës përmes postës nuk është i lejuar, votuesi jashtë shtetit, parashtruesi i listës ose organizatori i fushatës do të kenë vështirësi të mëdha për të përfituar nga mbrojtja e gjykatës.
Në bazë të nenit 158(2), zgjedhjet e parakohshme nuk duhet të shpallen në rast se deri në zgjedhjet e rregullta kanë ngelur më pak se gjashtë muaj.
Në mënyrë që të shmanget mbajtja e postit të zbrazët për aq gjatë, mund të sygjerohet zgjedhja e kryetarit të komunës pa vonesë dhe t’i zgjatet mandati i postit që zgjedhjet e ardhshme të mbahen në të njejtën kohë me zgjedhjet e rregullta lokale.
Ndonëse ndryshimet e tetorit 2008 i forcuan disa aspekte të Kodid Zgjedhor të “ishRepublikës Jugosllave të Maqedonisë”, Kodi do të përfitonte nga përmirësimet e mëtejshme mbi bazën e Opinionit aktual dhe të Opinioneve të Përbashhkëta të mëhershme të Komisionit të Venedikut dhe OSBE-ODIHR-së.
Zyra e OSBE-së për Institucione Demokratike dhe të Drejtat e Njeriut
Misioni për Vëzhgimin e Zgjedhjeve
Ish-Republika Jugosllave e Maqedonisë
Zgjedhjet Lokale, 24 Mars 2013
RAPORT I PËRKOHSHËM
25 shkurt – 11 mars 2013
13 mars 2013
I. PËRMBLEDHJE E SHKURTËR
Zgjedhjet për kryetarët e komunave dhe këshillat komunalë të 80 komunave dhe të Qytetit të Shkupit do të mbahen më 24 mars.
Kryetarët e komunave zgjidhen në bazë të modelit të shumicës, ndërsa këshillat komunalë zgjidhen sipas modelit proporcional.
Nëse njëri nga kandidatët për kryetar komune nuk e fiton shumicën absolute të votave në rrethin e parë dhe nëse përqindja e atyre që kanë dalë në votime është më pak se një e treta e votuesve të regjistruar në komunë, atëherë brenda dy javësh organizohet rrethi i dytë i zgjedhjeve ndërmjet dy kandidatëve që kanë fituar më së shumti vota.
Më 2 janar, Lidhja Social Demokratike e Maqedonisë (LSDM) njoftoi se do t’i bojkotojë zgjedhjet lokale, në qoftë se nuk i plotësohen disa kërkesa.
Për pothuajse dy muaj, partia në pushtet, Organizata e Brendshme Revolucionare e Maqedonisë – Partia Demokratike për Unitet Kombëtar Maqedonas (VMRO-DPMNE) dhe LSDM-ja nuk ia arritën të gjejnë kompromis për t’i dhënë fund krizës politike.
Më 1 mars, liderët partiakë më në fund arritën marrëveshje të ndërmjetësuar nga Bashkimi Evropian, që i dha fund bojkotit opozitar në parlament dhe të zgjedhjeve lokale.
Afati për dorëzimin e kandidaturave u vazhdua deri më 8 mars.
Kandidatët mund të nominohen nga partitë e regjistruara politike, koalicionet, si dhe grupet e votuesve.
Kërkesa e 8 marsit e VMRO-DPMNE-së për tërheqjen e listës së këshilltarëve në Kërçovë dhe në Strugë, u refuzua nga këshillat zgjedhore komunale (KZK) përkatëse.
Dy KZK-të e refuzuan edhe listën e kandidatëve të LSDM-së, me arsyetimin se në lista kishte emra të kandidatëve që tashmë gjendeshin në listën e verifikuar më parë të VMRO-DPMNE-së.
Gjykata Administrative i hodhi poshtë të dy vendimet.
Deri në afatin e vazhduar të 8 marsit, u dorëzuan gjithsej 341 lista për kryetarë komunash dhe 439 lista për këshilltarë nga 16 parti politike, 6 koalicione dhe 89 grupe qytetarësh.
Zgjedhjet lokale do të administrohen nga administrata e organizuar në tre nivele, që përbëhet nga Komisioni Shtetëror i Zgjedhjeve (KSHZ), 80 KZK dhe Komisioni Zgjedhor për Qytetin e Shkupit, dhe 2,976 këshilla zgjedhorë.
Mbledhjet e KSHZ-së që u ndoqën nga Misioni për Vëzhgimin e Zgjedhjeve (MVZ) i OSBE/ODIHR-it, gjatë kësaj periudhe të raportimit, u mbajtën në mënyrë profesionale dhe kolegiale.
Megjithatë, në mbledhjen e mbajtur më 8 mars, është vërejtur tension gjatë diskutimeve të gjata dhe kundërshtuese në lidhje me kërkesën e VMRO-DPMNE-së.
Numri përfundimtar i votuesve të regjistruar është 1,743,403, ndërsa rreth 43,633 votues i kanë kontrolluar të dhënat e regjistrimit në zyrat rajonale të KSHZ-së gjatë periudhës së shikimit publik.
Ministria për Punë të Brendshme e ka informuar MVZ i OSBE/ODIHR-it që rreth 119,000 qytetarë nuk janë përfshirë në listat e votuesve, për arsye se nuk i posedojnë letërnjoftimet ose pasaportat e nevojshme biometrike.
Fushata zgjedhore zyrtarisht filloi më 4 mars, edhe pse MVZ i OSBE/ODIHR-it ka vërejtur aktiviteve të fushatës para kësaj date.
Në përgjithësi fushata ka qenë e qetë deri tani, por disa incidente të izoluara që ndërlidhen me zgjedhjet dhe disa protesta të dhunshme lidhur me emërimin e ministrit të ri të Mbrojtjes, kanë ndikuar negativisht në ambientin e fushatës.
OSBE/ODIHR-i i filloi aktivitetet e tij në Shkup më 25 shkurt, me një ekip kryesor 11-anëtarësh.
Më 2 mars, 16 vëzhgues afatgjatë u shpërndanë në tërë vendin.
MVZ i OSBE/ODIHR-it e ka mbikëqyrur mbulimin e zgjedhjeve nga ana e mediumeve që nga 25 shkurti.
II. HYRJE
Zgjedhjet lokale u shpallën më 11 janar 2013 për datën 24 mars, në përputhje me dispozitat kushtetuese dhe ligjore.
Pas ftesës nga Ministria për Punë të Jashtme, në bazë të rekomandimit të Misionit për Vlerësimin e Nevojave që u realizua në periudhën prej 28 deri më 31 januar,1 Zyra për Institucione Demokratike dhe të Drejtat e Njeriut e OSBE-së (OSBE/ODIHR) më 25 shkurt e krijoi Misionin për Vëzhgimin e Zgjedhjeve (MVZ).
MVZ i OSBE/ODIHR-it, udhëhiqet nga Ambasadori Geert-Hinrich Ahrens dhe përbëhet nga ekipi kryesor 11-anëtarësh i vendosur në Shkup, si dhe 16 vëzhgues afatgjatë (VA) të shpërndarë në tërë vendin.
Anëtarët e MVZ-së vijnë nga 17 vende anëtare të OSBE-së.
OSBE/ODIHR ka kërkuar nga vendet anëtare të OSBE-së të dërgojnë 300 vëzhgues afatshkurtë për ta mbikëqyrur votimin, numërimin dhe shënimin e rezultateve në ditën e zgjedhjeve.
III. KONTEKSTI POLITIK
Pas përjashtimit të dhunshme të deputetëve opozitarë dhe të përfaqësuesve të mediave nga parlamenti, gjatë votimit të buxhetit vjetor më 24 dhjetor 2012, Lidhja Social Demokratike e Maqedonisë (LSDM), që është partia kryesore opozitare, së bashku me disa partnerë të koalicionit e filluan bojkotimin e parlamentit.
Më 2 janar, LSDM-ja njoftoi se do t’i bojkotojë edhe zgjedhjet lokale, përderisa nuk plotësohen disa kërkesa, përfshirë edhe mbajtjen e zgjedhjeve të parakohshme parlamentare, ndryshimin e Kodit Zgjedhor ku do të përfshihen rekomandimet e mëparshme të OSBE/ODIHR-it, shqyrtimin e listës së votuesve, si dhe dorëheqjen e Ministrit të Financave, Ministres për Punë të Brendshme dhe Drejtorit të Përgjithshëm të Transmetuesit Publik - Radio dhe Televizionit të Maqedonisë (RTM).
Për pothuajse dy muaj, partia në pushtet, Organizata e Brendshme Revolucionare e Maqedonisë – Partia Demokratike për Unitet Kombëtar Maqedonas (VMRO-DPMNE) dhe LSDM-ja nuk ia arritën të gjejnë kompromis për t’i dhënë fund krizës politike.
Më 1 mars, liderët partiakë më në fund arritën marrëveshje të ndërmjetësuar nga Bashkimi Evropian, që i dha fund bojkotit opozitar në parlament dhe të zgjedhjeve lokale.
Të nesërmen, në seancë të jashtëzakonshme, parlamenti e vazhdoi afatin për regjistrimin e kandidatëve deri më 8 mars, duke e mundësuar regjistrimin e kandidatëve të koalicionit opozitar “Aleanca për adhmërinë”.
IV. KORNIZA LIGJORE DHE SISTEMI ZGJEDHOR
Korniza ligjore për zgjedhjet lokale përcaktohet kryesisht me Kushtetutën dhe me Kodin Zgjedhor gjithpërfshirës të miratuar në vitin 2006 dhe të ndryshuar për herë të fundit më 2 mars 2013.
Ndryshimet e fundit e vazhduan afatin për dorëzimin e listave të kandidatëve deri më 8 mars dhe vlejnë vetëm për këto zgjedhje.
Afatet e tjera në Kodin Zgjedhor nuk u ndryshuan për ta pasqyruar këtë vazhdim, duke shkaktuar huti tek palët e përfshira në zgjedhje, për atë se kur fillon zyrtarisht fushata zgjedhore.
Në Mendimin e Përbashkët të vitit 2011 për Kodin Zgjedhor, OSBE/ODIHR dhe Komisioni Evropian për Demokraci nëpërmjet ligjit (Komisioni i Venedikut) përfundoi që ndonëse disa rekomandime të mëparshme janë përmbushur, “mbeten disa çështje që duhet të trajtohen edhe më tej”.
Në marrëveshjen me të cilën u zgjodh kriza politike, pushteti dhe opozita vendosën të vazhdojnë me reformën zgjedhore pas zgjedhjeve lokale, në bazë të rekomandimeve të OSBE/ODIHR-it.
Zgjedhjet për kryetar komune dhe këshilla komunalë mbahen çdo katër vjet, në gjysmën e dytë të muajit mars.
Secila prej 80 komunave dhe Qyteti i Shkupit zgjedhin kryetar komune dhe këshill komunal.
Kryetarët e komunave zgjidhen sipas modelit të shumicës, që përbëhet nga dy rrethe.
Për t’u zgjedhur kryetar komune në rrethin e parë, kandidati duhet të fitojë mbi 50 përqind të votave, por me kusht që në votime të kenë marrë pjesë së paku një e treta e votuesve që gjenden në listën e votuesve.
Në të kundërtën, brenda dy javësh mbahet rrethi i dytë ndërmjet dy kandidatëve që e kanë fituar numrin më të madh të votave.
Nuk ka kërkesë të veçantë për numrin e votuesve që dalin në votime në rrethin e dytë.
Këshilltarët komunalë zgjidhen sipas modelit të përfaqësimit proporcional me lista të mbyllura dhe ulëset ndahen sipas formulës së d’Hondt-it.
Nuk ka kërkesë të veçantë për numrin e votuesve që dalin në votime për zgjedhjet për këshillat komunalë.
Numri i këshilltarëve që zgjidhen për çdo komunë varet nga numri i banorëve.
Numri i këshilltarëve nuk mund të jetë më i ulët se 9 e as më i lartë se 33, përveç në Qytetin e Shkupit, ku numri i këshilltarëve është 45.
V. ADMINISTRIMI I ZGJEDHJEVE
Zgjedhjet lokale administrohen nga administrata e organizuar në tre nivele, që përbëhet nga Komisioni Shtetëror i Zgjedhjeve (KSHZ), 80 komisione zgjedhore komunale (KZK) dhe Komisioni Zgjedhor për Qytetin e Shkupit, dhe 2,976 këshilla zgjedhorë (KZ).
KSHZ është organ i përhershëm që është përgjegjës për realizimin e gjithmbarshëm të zgjedhjeve.
Përbëhet nga shtatë anëtarë të emëruar nga parlamenti me shumicë prej dy të tretave, me mandat katërvjeçar.
Kryetari i KSHZ-së dhe dy anëtarë të tij emërohen nga partitë opozitare, ndërsa nënkryetari dhe tre anëtarë emërohen nga partitë në pushtet.
Mbledhjet e KSHZ-së janë të hapura për vëzhguesit e akredituar dhe mediat.
Mbledhjet që u ndoqën nga MVZ i OSBE/ODIHR-it gjatë kësaj periudhe të raportimit, u mbajtën në mënyrë profesionale dhe kolegiale dhe procesverbalet e secilës mbledhje u publikuan në ueb-faqen e KSHZ-së.
Megjithatë, në mbledhjen e mbajtur më 8 mars, është vërejtur tension gjatë diskutimeve të gjata dhe kundërshtuese në lidhje me kërkesën e VMRO-DPMNE-së për tërheqjen e listave në Strugë dhe Kërçovë.
KZK-të janë përgjegjëse për administrimin e zgjedhjeve në komunën e tyre.
Ato i emërojnë dhe mbikëqyrin punën e KZ-ve, që nga ana tjetër, janë përgjegjëse për zbatimin e procedurave të ditës së zgjedhjeve nëpër vendvotime.
Çdo KZK dhe KZ ka kryetar, katër anëtarë dhe pesë zëvendës.
Anëtarët e KZK-së zgjidhen në mënyrë të rastësishme, nga radhët e të punësuarve në administratën lokale.
KZ-të janë të përbëra nga një model i përzier profesional-politik, me një anëtar të emëruar nga partitë politike në pushtet, një nga partitë opozitare, dhe tre anëtarë të zgjedhur në mënyrë të rastësishme nga të punësuarit në administratën publike.
Trajnimi i KZK-ve është realizuar nga KSHZ-ja më 28 shkurt.
KZK-të planifikojnë t’i trajnojnë KZ-të në periudhën mes 1 dhe 21 marsit.
Kodi Zgjedhor parashesh përfaqësim të drejtë etnik dhe gjinor në administratën zgjedhore.
VI. REGJISTRIMI I VOTUESVE
Regjistrimi i votuesve është pasiv dhe KSHZ-ja është përgjegjëse për mirëmbajtjen e listave të votuesve, në bazë të informatave të marra nga regjistrat që mbahen nga Ministria për Punë të Brendshme dhe Ministria e Drejtësisë.
Mund të regjistrohen të gjithë qytetarët që kanë mbushur 18 vjet ose kanë më tepër në ditën e zgjedhjeve, që kanë vendqëndrim në komunën e tyre, që kanë letërnjoftim ose pasaportë valide biometrike, dhe të cilëve nuk u është mohuar aftësia e tyre ligjore me ndonjë vendim gjyqësor.
MVZ i OSBE/ODIHR-it është informuar nga Ministria e Punëve të Brendshme se rreth 119,000 qytetarë nuk janë përfshirë në listat e votuesve për shkak se nuk posedojnë letërnjoftime ose pasaporta biometrike.
Sipas KSHZ-së, janë regjistruar 1,743,403 qytetarë me të drejtë vote në këto zgjedhje.
Gjatë periudhës së shqyrtimit publik, rreth 43,633 njerëz i kanë kontrolluar të dhënat e tyre në listat zgjedhore, në zyrat rajonale të KSHZ-së.
Janë pranuar gjithsej 1,788 kërkesa për regjistrime të reja, 4 prej të cilave janë refuzuar.
Janë pranuar rreth 1,173 kërkesa për ndryshime të të dhënave.
Përveç kësaj, janë miratuar edhe 3 kërkesa për shlyerjen e personave nga lista zgjedhore.
Votuesit kishin mundësi edhe për kontrollimin e detrajeve të tyre nëpërmjet një programi në internet.
Ministria për Drejtësi ia ka dorëzuar KSHZ-së të dhënat për personat që janë në paraburgim ose që janë duke vuajtur dënim me burg.
Ka 11 qendra paraburgimi dhe burgje, me 1,446 të burgosur që janë regjistruar në ekstraktet e listave speciale zgjedhore.
Votimet nëpër burgje, si dhe për votuesit që nuk mund të dalin nga shtëpia dhe për ata që janë në arrest shtëpiak, do të mbahen një ditë para ditës së zgjedhjeve.
VII. PARAQITJA E KANDIDATËVE
Kandidati duhet të ketë të drejtë vote dhe të jetë banor i komunës ku ai/ajo do të garojë në zgjedhje.
Në zgjedhjet lokale mund të garojnë kandidatë të nominuar nga partitë e regjistruara politike ose koalicionet e partive politike, ose kandidatë të pavarur të emëruar nga grupet e votuesve.
Kandidatura e kandidatëve të pavarur duhet të përkrahet me 100 deri në 450 nënshkrime, varësisht nga madhësia e komunës, ndërsa në Qytetin e Shkupit kërkohet përkrahje me 1.000 nënshkrime.
Ligji identifikon edhe një sërë pozitash qeveritare dhe pozitash që kanë lidhje e qeverinë, si të papajtueshme me pozitën e anëtarit të këshillit komunal ose të kryetarit të komunës.
Listat e kandidatëve për zgjedhjet lokale dorëzohen në KZK-në përkatëse.
Çdo i treti vend në listë duhet të jetë i rezervuar për gjininë e përfaqësuar më pak.
Në komunat ku mbi 20 përqind e qytetarëve flasin gjuhë zyrtare të ndryshme nga gjuha maqedonase, listat e kandidatëve mund të dorëzohen edhe në gjuhën përkatëse.
Përkundër raporteve zakonisht konfrontuese, VMRO-DPMNE-ja dhe LSDM-ja janë pajtuar që t’i përkrahin kandidatët e njëra-tjetrës në vendet ku ka garë të ngushtë mes kandidatit maqedonas dhe atij shqiptar për kryetar komune, siç është rasti në Kërçovë dhe Strugë.
Më 8 mars, VMRO-DPMNE-ja dorëzoi një kërkesë deri te KSHZ-ja, për t’ia mundësuar tërheqjen e listës së saj me kandidatë për këshilltarë komunalë në Kërçovë dhe Strugë.
Pas një debati me kundërshtime, KSHZ-ja votoi pesë kundër një përgjatë vijave etnike, për ta lejuar tërheqjen.
Megjithatë, KZK-të në të dy komunat nuk e pranuan vendimin e KSHZ-së dhe votuan kundër lejimit të VMRO-DPMNE-së për tërheqjen e listave.
Në vijim, ata e refuzuan listën e dorëzuar nga LSDM-ja, meqë përmbante emra të kandidatëve që tashmë ishin në listën e verifikuar të VMRO-DPMNE-së.
LSDM-ja u ankua në Gjykatën Administrative për refuzimin e listave nga KZK-ja.
Më 9 mars Gjykata i anuloi vendimet e të dy KZK-ve.
Si rezultat i kësaj, listat e VMRO-DPMNE-së u tërhoqën dhe listat e përbashkëta të LSDM-së dhe të VMRO-DPMNE-së janë pranuar në të dyja komunat.
Deri në përfundim të afatit të vazhduar më 8 mars, janë dorëzuar gjithsej 381 lista për kryetarë komunash dhe 439 lista për këshilla komunalë nga 16 parti politike, 6 koalicione dhe 89 grupe qytetarësh.
VIII. FUSHATA DHE FINANCIMI I FUSHATËS
Si rezultat i krizës së fundit politike, këto zgjedhje kanë fituar rëndësi më të madhe politike, me tendencë për fokusim më të madh tek çështjet nacionale dhe jo ato lokale.
Lideri i koalicionit të VMRO-DPMNE-së që është në pushtet, iu referua zgjedhjeve lokale si referendum për ardhmërinë e vendit, ndërsa kryetari i LSDM-së insistoi se rezultatet e zgjedhjeve duhet të vendosin nëse do të mbahen zgjedhje të parakohshme parlamentare apo jo.
Fushata zgjedhore filloi zyrtarisht më 4 mars dhe do të përfundojë më 22 mars në mesnatë.
Ndonëse i ndalon aktivitetet e fushatës para datës zyrtare të fillimit të fushatës, MVZ i OSBE/ODIHR-it ka vërejtur disa ngjarje që janë mbajtur që më 2 mars, përfshirë ngjarjet në Kërçovë (Bashkimi Demokratik për integrim, BDI) dhe në Shtip (VMRO-DPMNE), ku janë prezantuar programet zgjedhore të kandidatëve.
Poashtu, për shkak të bojkotit dhe vazhdimit të afatit për regjistrim, partitë që janë pjesë e koalicionit opozitar “Aleanca për ardhmërinë”, e filluan fushatën para verifikimit të kandidatëve dhe listave të tyre nga administrata zgjedhore.
Tensionet nga kriza dy-mujore e kanë acaruar tonin e fushatës zgjedhore.
Megjithatë, fushata deri tani ka qenë me dukshmëri të matur anembanë vendit, me tubime dhe takime që janë mbajtur në disa qytete me numër më të madh banorësh.
Billbordet dhe posterët mund të shihen anembanë vendit dhe pothuajse të gjitha partitë politike dhe disa kandidatë të pavarur i kanë shfrytëzuar mediumet sociale dhe ueb-faqet e tyre për të kontaktuar me elektoratin.
Disa parti politike kanë shprehur shqetësim për keqpërdorimin e mundshëm të burimeve administrative dhe frikësimin e votuesve, veçanërisht të të punësuarve në administratën publike.
Shumica e kandidatëve fushatën e tyre e zhvillojnë kryesisht brenda një komuniteti etnik, ndërsa shumë pak garues kanë bërë fushatë në elektorat multietnik.
Edhe pse ngjarjet e fushatës deri tani kanë qenë të qeta, mediumet kanë raportuar për disa incidente të izoluara që ndërlidhen me zgjedhjet.
Për më tepër, rastet e protestave të dhunshme të lidhura me emërimin e Talat Xhaferit nga partia e koalicionit qeveritar BDI, për ministër të ri të Mbrojtjes, kanë ndikuar negativisht në ambientin e fushatës.
Disa parti politike i kanë lidhur protestat dhe incidentet e dhunshme në vend me fushatën zgjedhore që është në vijim e sipër, duke i akuzuar kundërshtarët e tyre se përpiqen të përfitojnë nga ngritja e tensioneve etnike para zgjedhjeve të 24 marsit.
Të gjithë garuesit në zgjedhje janë të obliguar të hapin xhiro-llogari të veçantë bankare për donacionet dhe shpenzimet e fushatës, si mënyrë e vetme e financimit të fushatës.
Në fillim të marsit, Ministria e Financave organizoi në Shkup një trajnim për partitë politike për formularët e ri për financimin e fushatës.
Kandidatët dhe partitë duhet ta dorëzojnë raportin e parë të përkohshëm për shpenzimet e fushatës më 14 mars, ndërsa të dytin më 23 mars.
Afati i fundit për raportin përfundimtar është 30 ditë pasi të përfundojë fushata.
Raportet duhet t’i dorëzohen KSHZ-së, Entit Shtetëror për Revizion dhe Komisionit Shtetëror për Parandalimin e Korrupsionit.
Në afat prej 60 ditëve nga dorëzimi i raportit përfundimtar, Enti Shtetëror për Revizion duhet ta shqyrtojë atë dhe të ngrisë procedurë kundërvajtëse nëse konstaton se ka parregullsi që janë në kundërshtim me dispozitat e Kodit Zgjedhor.
Shpenzimet e fushatës kufizohen në 180 denarë (3 euro) për çdo votues të regjistruar në komunën për të cilën është dorëzuar lista.
Financimi i fushatës mund të bëhet vetëm nëpërmjet anëtarësisë, donacioneve nga personat fizikë deri në 5.000 euro, si dhe nga personat juridikë deri në 5 përqind të të ardhurave të përgjithshme gjatë vitit të kaluar.
IX. MEDIAT
Numri i madh i mediave të regjistrura në vend janë të ndara në bazë gjuhësore dhe politike.
Televizioni mbetet mediumi kyç dhe burimi kryesor i informimit politik në vend.
Roli i internetit dhe i rrjeteve sociale është rritur gjatë viteve të fundit.
Kodi Zgjedhor, Ligji për Veprimtari Radiodifuzive dhe rregulloret e miratuara nga Këshilli për Radiofiuzion (KR) e formojnë kornizën kryesore ligjore për rregullimin e fushatës zgjedhore në media.
KR-ja e mbikëqyr respektimin e tyre nga mediat elektronike.
Që nga 12 januari, KR-ja ka mbikëqyrë 27 media elektronike në nivel nacional dhe rajonal.
Që nga fillimi zyrtar i fushatës, KR-ja e ka futur shumicën e media elektronike rajonale dhe lokale në mostrën e saj të mbikëqyrjes, duke e ngritur kështu numrin në 142 media elektronike.
Para fillimit zyrtar të fushatës, KR-ja ka pranuar dy ankesa.
Në javën e parë të fushatës janë dorëzuar tre ankesa.
Transmetuesi publik, Radio Televizioni i Maqedonisë (RTM), është i obliguar të ndajë kohë të lirë për emitim pa pagesë.
Ligji nuk e parashesh kohëzgjatjen e kohës së ndarë ose kur duhet të bëhet emitimi.
RTM-ja vendosi t’u ndajë nga dy minuta çdo kandidati për kryetar komune dhe një minutë për secilin kandidat në listën për këshill komunal.
Koha duhet të shfrytëzohet vetëm nga garuesit për të cilët është ndarë.
RTM-ja planifikon të organizojë 5 debate në gjuhën maqedonase dhe 18 debate në gjuhën shqipe për kandidatët për kryetarë komunash.
Poashtu, RTM-ja ka në plan të organizojë 5 programe për gjendjen aktuale, ku do të paraqiten kandidatët e komunave kryesore.
Mbikëqyrja e mediave nga MVZ i OSBE/ODIHR-it do të bëhet në dy periudha: e para prej 25 shkurtit deri më 3 mars, që do ta mbulojë periudhën para fillimit zyrtar të fushatës zgjedhore.
E dyta e mbulon periudhën zyrtare të fushatës duke filluar nga 4 marsi deri më 22 mars.
Mbikëqyrja e mediave përbëhet nga analiza sasiore dhe cilësore e emitimeve në kohën më të shikuar të dy TV kanaleve publike dhe pesë private, si dhe të pesë gazetave të përditshme.
X. ANKESAT DHE PARASHTRESAT
Për zgjedhjet lokale, KSHZ-ja është kompetente për ankesat që kanë të bëjnë me paraqitjen e kandidatëve dhe regjistrimin e votuesve, si dhe për shkeljet e tjera të të drejtës së votës.
Ankesat ndaj këtyre vendimeve shqyrtohen nga Gjykata Administrative, vendimet e së cilës janë përfundimtare.
Ankesat për keqpërdorimet zgjedhore që konsiderohen si kundërvajtje shqyrtohen nga gjykatat themelore, me mundësi ankese në Gjykatën e Apelit.
Janë paraparë afate të shkurta për shqyrtimin e ankesave dhe parashtresave të lidhura me mbrojtjen e të drejtave të kandidatëve dhe të votuesve.
Gjatë periudhës fillestare të paraqitjes së kandidatëve janë parashtruar tetë parashtresa në Gjykatën Administrative, ku kontestohet refuzimi i listave të kandidatëve: dy u pranuan dhe gjashtë u refuzuan.
Me vazhdimin e afatit për paraqitjen e kandidatëve, tre lista kandidatësh të cilat fillimisht u refuzuan nga KZK-ja për shkak të dorëzimit me vonesë, u ridorëzuan dhe u pranuan.
Në Gjykatën Administrative nuk ka pasur asnjë parashtresë të lidhur me listat zgjedhore.
MVZ i OSBE/ODIHR-it nuk është informuar për ndonjë parashtresë në gjykatat themelore.
Përveç dy parashtresave kundër KZK-së në Strugë dhe Kërçovë, më 9 mars, LSDM-ja ka parashtruar edhe një parashtresë në Gjykatën Administrative kundër refuzimit të listës së tyre nga KZK-ja në Shuto Orizarë.
Gjykata e refuzoi ankesën e LSDM-së në bazë të kompetencës dhe dorëzimit me vonesë.
XI. VËZHGUESIT NDËRKOMBËTARË DHE TË QYTETARËVE
Kodi Zgjedhor parasheh vëzhgim ndërkombëtar të zgjedhjeve dhe mbikëqyrje nga qytetarët.
Grupet mbikqyrëse të qytetarëve duhet të jenë të regjistruara së paku një vit para ditës së zgjedhjeve dhe në statutet e tyre duhet ta përfshijnë mbrojtjen e të drejtave të njeriut.
Organizatat MOST, Civil, dhe Instituti për Demokraci planifikojnë t’i mbikëqyrin këto zgjedhje.
Poashtu, çdo paraqitës i listës me kandidatë ka të drejtë të emërojë një përfaqësues të autorizuar dhe një zëvendës për ta mbikëqyrur punën e administratës zgjedhore.
XII. AKTIVITETET E MVZ TË OSBE/ODIHR-IT
MVZ i OSBE/ODIHR-it e filloi punën më 25 shkurt.
Shefi i MVZ-së i OSBE/ODIHR-it është takuar me Kryeministrin, ministren e Punëve të Brendshme, ministrin e Punëve të Jashtme, kryetarin e KSHZ-së, dhe me liderët e partive kryesore politike.
MVZ i OSBE/ODIHR-it poashtu ka vendosur ose inicuar kontakte me institucionet qeveritare që përfshihen në procesin zgjedhor, me shoqërinë civile dhe me mediat në kryeqytet dhe në nivel rajonal.
Takimi i parë me përfaqësuesit e shteteve-pjesëmarrëse të OSBE-së u mbajt më 7 mars.
Gjashtëmbëdhjetë vëzhgues afatgjatë, të ndarë në çifte, takohen me palët rajonale të përfshira në procesin zgjedhor dhe i vëzhgojnë ngjarjet e fushatës zgjedhore.
Versioni në gjuhën angleze i këtij raporti është dokumenti i vetëm zyrtar.
Janë siguruar edhe përkthime jozyrtare në gjuhën maqedonase dhe në gjuhën shqipe.
MISIONI NDËRKOMBËTAR PËR VËZHGIMIN E ZGJEDHJEVE
Ish-Republika Jugosllave e Maqedonisë – Zgjedhjet lokale, 24 mars 2013
DEKLARATA PËR KONSTATIMET DHE PËRFUNDIMET PRELIMINARE
Shkup, 25 mars 2013 – Kjo deklaratë për konstatimet dhe përfundimet preliminare është rezultat i përpjekjeve të përbashkëta të Zyrës për Institucione Demokratike dhe të Drejtat e Njeriut të OSBE-së (OSBE/ODIHR) dhe të Kongresit të Autoriteteve Lokale dhe Rajonale të Këshillit të Evropës (Kongresi).
Ambasadori Geert-Hirnrich Ahrens është Shefi i Misionit të OSBE/ODIHR-it për vëzhgimin e zgjedhjeve (MVZ), që ka filluar me punë më 25 shkurt 2013.
Z. Juri Landberg është udhëheqës i delegacionit të Kongresit.
Është bërë vlerësimi për përcaktimin e përputhshmërisë së zgjedhjeve me përkushtimet e OSBE-së dhe standardet e Këshillit të Evropës, si dhe me legjislacionin e vendit.
Kjo deklaratë për konstatimet dhe përfundimet preliminare jepet para përfundimit të procesit zgjedhor.
Vlerësimi përfundimtar i zgjedhjeve do të varet pjesërisht nga realizimi i fazave të mbetura të procesit zgjedhor, në veçanti nga mbledhja e rezultateve dhe nga trajtimi i parashtresave dhe ankesave të mundshme nga dita e ardhshme e zgjedhjeve.
OSBE/ODIHR do të përgatisë një raport përfundimtar gjithpërfshirës, përfshirë edhe rekomandimet për përmirësimet e mundshme, për rreth tetë javë pas përfundimit të procesit zgjedhor.
Raporti i Kongresit do të miratohet në mbledhjen plenare në tetor të vitit 2013.
PËRFUNDIMET PRELIMINARE
Zgjedhjet lokale të 24 marsit u administruan në mënyrë efikase dhe me konkurrencë të lartë.
Edhe pse fushata ishte aktive, mbulimi partiak mediatik dhe mosndarja e qartë e aktiviteteve shtetërore dhe atyre partiake, jo gjithmonë ofruan mundësi të barabarta për garimin e kandidatëve në zgjedhje.
Tensionet ndëretnike e lanë nën hije fushatën.
Dita e zgjedhjeve ishte e qetë, edhe pse u vërejtën disa parregullsi procedurale.
Zgjedhjet u mbajtën në vijim të bojkotimit të parlamentit dhe shpalljes për bojkotimin e zgjedhjeve nga ana e Lidhjes Social Demokratike të Maqedonisë (LSDM), që përfundoi më 1 mars, në bazë të marrëveshjes së ndërmjetësuar nga Bashkimi Evropian, ndërmjet udhëheqësve të LSDM-së dhe të Organizatës së Brendshme Revolucionare Maqedonase – Partia Demokratike për Unitet Kombëtar Maqedonas (VMRO-DPMNE).
Korniza ligjore zgjedhore është gjithpërfshirëse.
Përveç amandamenteve të nëntorit të vitit 2012, Kodi Zgjedhor është ndryshuar në mënyrë plotësuese disa javë para zgjedhjeve për ta vazhduar afatin për paraqitjen e kandidatëve.
Ndonëse nuk është praktikë e mirë që korniza ligjore të ndryshohet më pak se një vit para zgjedhjeve, ndryshimi i fundit u bë me konsensus gjithëpartiak.
Nevojitet reformë e mëtejshme për t’i trajtuar zbrazëtirat në Kodin Zgjedhor.
Komisioni Shtetëror Zgjedhor (KSHZ) funksionoi në mënyrë efikase dhe transparente duke iu përmbajtur afateve të caktuara zgjedhore.
Megjithatë, KSHZ-ja votoi përgjatë vijave etnike për ta lejuar tërheqjen e listave të kandidatëve, që ndikoi negativisht në paanshmërinë dhe kolegialietin e tij.
Përderisa mbledhjet e KSHZ-së ishin të hapura për mbikëqyrësit e zgjedhjeve dhe mediat, disa komisione zgjedhore komunale nuk njoftuan paraprakisht për mbledhjet e tyre dhe morën vendime në grupe joformale të punës, duke e zvogëluar kështu transparencën e punës së tyre.
Në përgjithësi, procesi i paraqitjes së kandidatëve ishte përfshirës dhe iu ofroi votuesve zgjedhje të ndryshme.
Megjithatë, vendimi për ta vazhduar afatin për paraqitjen e kandidatëve nuk vlente për grupet e votuesve.
Kjo është në kundërshtim me parimet që janë paraparë në paragrafet 7.5 dhe 7.6 të Dokumentit të Kopenhagës të OSBE-së të vitit 1990, të cilat kërkojnë nga autoritetet ta respektojnë të drejtën e të gjithë kandidatëve për të garuar për funksione publike, pa diskriminim.
Në përputhje me kërkesat ligjore, një në çdo tre vende në listat e kandidatëve për këshilltarë, në përgjithësi, ishin të rezervuara për gjininë më pak të përfaqësuar.
Edhe pse më parë nuk kishte asnjë kryetare komune, 32 femra u paraqitën si kandidate për kryetare komune në këto zgjedhje dhe 2 u zgjodhën në rrethin e parë dhe 1 do të garojë në rrethin e dytë.
Kriteri për përfaqësimin gjinor u respektua në organet për administrimin e zgjedhjeve.
Kandidatët kishin mundësi ta zhvillojnë fushatën e tyre në mënyrë të lirë dhe qasja në hapësirat publike u mundësua pa pengesë.
Fushata ishte aktive.
Kandidatët, kryesisht ju drejtoheshin votuesve nga bashkësia e tyre etnike.
Akuzat për frikësim të votuesve dhe keqpërdorim të burimeve shtetërore ishin të pranishme gjatë gjithë fushatës.
MVZ i OSBE/ODIHR-it ka vërejtur disa raste të materialeve propaganduese të fushatës të vendosura në pronë shtetërore, si dhe raste të zyrtarëve qeveritarë që kanë ndjekur tubime të fushatës në orar të punës, duke i përdorur veturat qeveritare.
Mosndarja e qartë ndërmjet aktiviteteve shtetërore dhe atyre partiake nuk është në përputhje me paragrafin 5.4 të Dokumentit të Kopenhagës të OSBE-së të vitit 1990.
Rreth 119,000 qytetarë u mënjanuan nga lista zgjedhore e votuesve para këtyre zgjedhjeve, për shkak se nuk kishin letërnjoftim ose pasaportë biometrike.
Pastrimi i listës zgjedhore të votuesve e gëzoi përkrahjen e të gjitha partive kryesore.
Përkundër besimit të shtuar në saktësinë e listës zgjedhore të votuesve, disa ankesa vazhduan të parashtrohen, duke përfshirë edhe ditën e zgjedhjeve.
Është e dobishme të përmirësohen procedurat për përgatitjen dhe mirëmbajtjen e listave.
Numri i ankesave të parashtruara në gjyqe ishte minimal dhe shumë palë i thanë MVZ të OSBE/ODIHR-it se nuk kanë besim në procedurat për ankim dhe në gjyqet.
KSHZja nuk ndërmori asnjë veprim për mbi 400 ankesa që kishin të bëjnë me aktivitetet parazgjedhore para fillimit zyrtar, që u dorëzuan para ditës së zgjedhjeve.
Mungesa e procedurave të qarta për trajtimin e ankesave parazgjedhore nga KSHZ-ja nuk garanton ndreqje efektive, siqë parashihet në paragrafin 5.10 të Dokumentit të Kopenhagës të OSBE-së të vitit 1990.
Ndërkohë që mediet e mbikëqyrura nga MVZ i OSBE/ODIHR-it siguruan mbulim të gjerë të fushatës në lajmet e tyre, mediet elektronike publike dhe disa media elektronike private e favorizonin koalicionin qeveritar.
Mediat elektronike, kryesisht dështuan ta bëjnë dallim ndërmjet aktiviteteve shtetërore dhe fushatës zgjedhore të partive.
Ndërkohë që transmetuesi publik ndau kohë për emitim pa pagesë për kandidatët dhe krijoi një program të veçantë për t’i mbuluar aktivitetet e fushatës zgjedhore, ato u emituan jashtë kohës me shikueshmëri të lartë, duke e kufizuar kështu shikueshmërinë e tyre potenciale.
Procesi i votimit ishte i qetë dhe paqësor, ndonëse në disa vendvotime të vizituara nuk u ndoqën procedurat e parapara.
Vazhduan rastet e votimit grupor si dhe fshehtësia e votës nuk u respektua gjithmonë.
Shumica e rasteve të vëzhguara të numërimit të votave u vlerësua pozitivisht, edhe pse nganjëherë u vërejtën lëshime procedurale.
Mbledhja e rezultateve u vlerësua pozitivisht në të gjitha KZK-të e vëzhguara, përveç në pesë prej tyre.
KSHZ-ja njoftoi se përqindja preliminare e daljes në votime ishte 67%.
KONSTATIMET PRELIMINARE
Konteksti
Pas përjashtimit të dhunshëm të deputetëve opozitarë dhe të mediave nga Kuvendi gjatë votimit për buxhetin vjetor të shtetit më 24 dhjetor 2012, Partia Social Demokratike e Maqedonisë (LSDM) dhe disa nga partnerët e saj të koalicionit filluan ta bojkotojnë punën e Kuvendit.
Më 2 janar 2013, LSDM-ja njoftoi se do t’i bojkotojë edhe zgjedhjet lokale përderisa nuk plotësohen disa kërkesa1 .
Partia në pushtet, Organizata e Brendshme Revolcionare Maqedonase – Partia Demokratike për Unitet Kombëtar Maqedonas (VMRO-DPMNE) dhe LSDM-ja nuk ishin në gjendje të gjejnë kompromis për t’i dhënë fund krizës politike.
Bojkotimi i Kuvendit dhe i zgjedhjeve lokale përfundoi më 1 mars, vetëm pasi që Bashkimi Evropian ndërmjetësoi një marrëveshje ndërmjet udhëheqësve të këtyre dy partive2 .
Tre partitë më të mëdha etnike shqiptare të përfaqësuara në Kuvend, Bashkimi Demokratik për Integrim (BDI), Partia Demokratike Shqiptare (PDSH) dhe Rilindja Demokratike Kombëtare (RDK), nuk iu bashkangjitën bojkotimit dhe që nga fillimi e shprehën qëllimin e tyre për të marrë pjesë në zgjedhje.
Si rezultat i krizës politike, këto zgjedhje fituan një rëndësi edhe më të madhe politike, jashtë suazave lokale.
Lideri i kolacionit të VMRO-DPMNE-së këto zgjedhje i përshkroi si referendum për ardhmërinë e vendit, ndërsa kryetari i LSDM-së theksoi që rezulatet e zgjedhjeve do të përcaktojnë nëse duhet të mbahen zgjedhje të parakohshme parlamentare ose jo.
Poashtu, këto zgjedhje në masë të gjerë u konsideruan si një test i rëndësishëm në kontekst të ambicies së përbashkët të të gjitha partive kryesore politike për ta promovuar integrimin euroatlantik të vendit.
Zgjedhjet e vitit 2013 ishin të parat pas bashkimit të pesë komunave në komunën e vetme të Kërçovës.
Zvogëlimi i komunave dhe ndryshimi i profilit demografik të Kërçovës, krijoi një konkurrencë të shtuar ndëretnike në garën për kryetar të kësaj komune dhe këshillin e komunës.
Korniza ligjore dhe sistemi zgjedhor
Korniza ligjore për zgjedhjet lokale kryesisht përcaktohet me Kushtetutën dhe Kodin zgjedhor.
Përveç amandameneteve të nëntorit të vitit 2012, Kodi Zgjedhor u ndryshua në mënyrë plotësuese disa javë para zgjedhjeve, për ta vazhduar afatin për paraqitjen e kandidatëve3 .
Edhe pse nuk është praktikë e mirë që korniza ligjore të ndryshohet më pak se një vit para zgjedhjeve, ndryshimi i fundit u bë me konsensus gjithpartiak4 .
Afatet e tjera kohore në Kodin Zgjedhor, përfshirë edhe datën e fillimit të fushatës zgjedhore, nuk u ndryshuan për ta pasqyruar vazhdimin e mësipërm, që krijoi huti se kur kandidatët mund ta fillojnë fushatën e tyre në mënyrë ligjore.
Ndonëse kohëve të fundit ka pasur disa reforma të Kodit Zgjedhor që ishin rezultat i rekomandimeve të OSBE/ODIHR-it dhe të Komisionit të Venedikut të Këshillit të Evropës, duhet të trajtohen zbrazëtirat dhe paqartësitë e mbetura, duke i përfshirë dispozitat për financimin e fushatës, paraqitjen e kandidatëve, si dhe kundërshtimet dhe ankesat.
Misioni Ndërkombëtar për Vëzhgimin e Zgjedhjeve (MNVZ) e përshëndetë marrëveshjen e dy partive kryesore politike për të vazhduar me procesin e reformave zgjedhore pas përfundimit të këtyre zgjedhjeve.
Zgjedhjet për kryetarë të komunave dhe këshillat komunale mbahen çdo katër vjet, në gjysmën e dytë të muajit mars.
Secila prej 80 komunave dhe Qyteti i Shkupit zgjedhin kryetar komune dhe këshill komunal.
Kryetarët e komunave zgjidhen sipas modelit të shumicës që përbëhet nga dy rrethe.
Nëse asnjëri nga kandidatët nuk fiton më shumë se 50% të votave në rrethin e parë, mbahet rrethi i dytë i zgjedhjeve brenda dy javëve, ndërmjet dy kandidatëve që kanë fituar numër më të madh të votave.
Për të qenë zgjedhjet valide në rrethin e parë, duhet të kenë dalë në votime së paku një e treta e votuesve të regjistruar në listën zgjedhore.
Këshilltarët komunalë zgjidhen sipas modelit të përfaqësimit proporcional me lista të mbyllura dhe pa kusht për përqindjen e votuesve që kanë dalë në zgjedhje.
Numri i këshilltarëve që zgjidhen për çdo komunë varet nga numri i banorëve të komunës.
Numri i këshilltarëve nuk mund të jetë më i ulët se 9 e as më i lartë se 33, përveç në Qytetin e Shkupit, ku numri i këshilltarëve është 45.
Administrimi i zgjedhjeve
Zgjedhjet lokale janë administruar nga administrata zgjedhore e organizuar në tre nivele, që përbëhet nga Komisioni Shtetëror i Zgjedhjeve (KSHZ), 80 komisione zgjedhore komunale (KZK) dhe Komisioni Zgjedhor për Qytetin e Shkupit, si dhe 2,976 këshilla zgjedhorë (KZ).
Kryetari i KSHZ-së dhe dy anëtarë të tij emërohen nga partitë opozitare parlamentare, ndërsa nënkryetari dhe tre anëtarë emërohen nga partitë në pushtet.
KZK-të janë organe profesionale me pesë anëtarë, të zgjedhura në mënyrë të rastësishme nga radhët e të punësuarve në administratën publike.
KZ-të ishin të përbëra nga një model i përzier profesional-politik, me një anëtar të emëruar nga partitë politike në pushtet, një nga partitë opozitare dhe tre anëtarë të zgjedhur në mënyrë të rastësishme nga të punësuarit në administratën publike.
Ashtu si që parasheh Kodi Zgjedhor, është respektuar përbërja etnike dhe gjinore e KZK-ve dhe KZ-ve5 .
Në përgjithësi, KSHZ-ja funksionoi në mënyrë efikase dhe transparente, duke iu përmbajtur të gjitha afateve kohore zgjedhore.
Mbledhjet e KSHZ-së ishin të hapura për mbikëqyrësit e zgjedhjeve dhe për mediat dhe vendimet dhe procesverbalet e mbledhjeve u publikuan në ueb-faqen e KZSH-së, në përputhje me rekomandimet e mëhershme të OSBE/ODIHR-it.
Mirëpo, më 8 mars, KSHZ-ja votoi e ndarë në baza etnike, për ta mundësuar tërheqjen e listave të kandidatëve në komunat e përziera etnike të Kërçovës dhe të Strugës, që ndikoi negativisht në paanshmërinë dhe kolegialitetin e KSHZ-së.
Disa KZK nuk i paralajmëruan takimet e tyre paraprakisht dhe vendimet shpesh herë u morën në grupe pune që nuk ishin publike, duke e dëmtuar transparancën e tyre.
Shumica e KZK-ve u ballafaquan me probleme financiare për shkak se nuk arritën që t’i marrin mjetet e nevojshme financiare me kohë dhe në disa raste anëtarët e KZK-ve i shfrytëzuan mjetet e tyre personale6 .
KZK-të organizuan trajnime për KZ-të, në përputhje me obligimin e tyre ligjor.
Aktivitetet për edukimin e votuesve nga ana e KSHZ-së ishin të kufizuara.
Regjistrimi i votuesve
KSHZ-ja është përgjegjëse për mirëmbajtjen e listave zgjedhore të votuesve duke u bazuar në informatat e nxjerra regjistri i përhershëm civil, që mbahet nga Ministria për Punë të Brendshme.
Mund të regjistrohen dhe të votojnë të gjithë qytetarët që kanë mbushur 18 vjet ose kanë më tepër se 18 vjet në ditën e zgjedhjeve, që kanë vendqëndrim në komunën e tyre, që kanë letërnjoftim ose pasaportë të vlefshme biometrike dhe të cilëve nuk ju është mohuar e drejta e tyre ligjore me vendim gjyqësor.
Rreth 119,000 qytetarë janë mënjanuar nga listat zgjedhore të votuesve për shkak se nuk kanë pasur letërnjoftime ose pasaporta biometrike.
Pastrimi i listës zgjedhore të votuesve e gëzoi përkrahjen e të gjitha partive kryesore.
Përkundër besimit të shtuar në saktësinë e listës zgjedhore të votuesve, disa ankesa vazhduan të parashtrohen, duke përfshirë edhe ditën e zgjedhjeve.
Është e dobishme të përmirësohen procedurat për përgatitjen dhe mirëmbajtjen e listave.
Qytetarët kishin mundësi t’i kontrollojnë të dhënat e tyre zgjedhore prej 26 janarit deri më 9 shkurt në zyrat rajonale të KSHZ-së ose nëpërmjet një programi në internet.
Garuesit në zgjedhjet lokale kishin mundësi të kërkojnë kopje të listës zgjedhore të votuesve nga KSHZ-ja, në letër ose në formë elektronike.
Gjithsej në këto zgjedhje janë regjistruar 1,743,403 qytetarë me të drejtë vote.
Paraqitja e kandidatëve
Kandidatët duhet të jenë qytetarë që kanë të drejtë vote dhe duhet të jenë banorë të komunës ku do të garojnë në zgjedhje.
Në zgjedhjet lokale mund të garojnë kandidatët e emëruar nga partitë e regjistruara politike ose koalicionet e partive politike, ose kandidatët e pavarur të emëruar nga grupet e votuesve.
Deri në përfundim të afatit të vazhduar më 8 mars janë dorëzuar gjithsej 350 lista për kryetarë komunash dhe 480 lista për këshilla komunalë nga 16 parti politike, 8 koalicione dhe 97 grupe qytetarësh7 .
Në përputhje me kërkesat ligjore, një në çdo tre vende në listat e kandidatëve për këshilltarë, në përgjithësi, është rezervuar për gjininë më pak të përfaqësuar.
Edhe pse më parë nuk kishte asnjë kryetare komune, 32 femra janë paraqitur si kandidate për kryetare komune në këto zgjedhje dhe 2 prej tyre u zgjodhën në rrethin e parë, ndërsa 1 do të garojë në rrethin e dytë.
Në përgjithësi, paraqitja e kandidatëve ishte përfshirëse dhe i ofroi votuesve zgjedhje të ndryshme.
Mirëpo, vendimi për ta vazhduar afatin për paraqitjen e kandidatëve nuk vlente për grupet e votuesve8 .
Kjo është në kundërshtim me parimet që janë paraparë në paragrafet 7.5 dhe 7.6 të Dokumentit të Kopenhagës të OSBE-së të vitit 1990, ku kërkohet nga autorietet që ta respektojnë të drejtën e të gjithë kandidatëve për të garuar për funksione publike, pa diskriminim9 .
Përkundër raporteve zakonisht kundërshtuese, VMRO-DPMNE-ja dhe LSDM-ja u morën vesh të dorëzojnë lista të përbashkëta të kandidatëve në Kërçovë dhe në Strugë, ku priteshin gara të ngushta ndërmjet kandidatëve maqedonas dhe atyre shqiptarë.
Marrëveshja për të dorëzuar listë të përbashkët u bë pasi VMRO-DPMNE-ja tashmë i kishte dorëzuar listat e kandidatëve, që rezultoi me kërkesën e partisë për t'ía mundësuar asaj tërheqjen e listave në këto dy komuna.
Vendimi i KSHZ-së për ta lejuar tërheqjen e listave nuk u pranua nga dy KZK-të dhe ato më pas i refuzuan listat e dorëzuara nga LSDM-ja, për shkak se ato përmbanin kandidatë që tashmë ishin në listën e verifikuar të VMRO-DPMNE-së10.
LSDM-ja u ankua në Gjykatën Administrative për refuzimin e listës së saj dhe Gjykata i anuloi vendimet e dy KZKve më 9 mars.
BDI dhe PDSH e vendosën në pikëpyetje ligjshmërinë e vendimit gjyqësor, duke thënë se KSHZ-ja nuk kishte kompetencë ta miratojë tërheqjen e listave.
Në Kërçovë, PDSH-ja publikisht e përkrahu listën e kandidatëve të BDI-së11 .
Fushata
Fushata zgjedhore zyrtarisht filloi më 4 mars dhe përfundoi më 22 mars në mesnatë.
MVZ i OSBE/ODIHR-it ka vërejtur disa aktivitete të fushatës para fillimit zyrtar.
Poashtu, për shkak të vazhdimit të afatit për dorëzimin e kandidaturave, partitë e koalicionit të udhëhequr nga LSDM-ja e filluan fushatën para se kandidatët dhe listat e tyre të verifikohen nga KZK-të.
Kandidatët kishin mundësi ta zhvillojnë fushatën e tyre në mënyrë të lirë dhe qasja në hapësirat publike u mundësua pa pengesë.
Fushata ishte aktive dhe u intensifikua dukshëm gjatë dy javëve të fundit para ditës së zgjedhjeve.
Billbordet, posterët dhe afishet dominonin në qytete dhe përgjatë rrugëve kryesore, ku VMRO-DPMNE-ja kishte dukshmëri më të madhe.
Për të arritur deri te votuesit, kandidatët e shfrytëzuan edhe fushatën derë-më-derë, pastaj tubimet dhe takimet zgjedhore, si dhe mediat sociale dhe ueb-faqet.
Në përgjithësi, kandidatët i kishin në shënjestër votuesit e bashkësive të tyre etnike.
Kriza e paradokohshme politike e acaroi tonin e fushatës zgjedhore dhe përdorimi i retorikës ndarëse në baza etnike rezultoi me ngritjen e tensioneve në kontekstin brenda entiteve dhe ndërmjet tyre.
Ndonëse ngjarjet e fushatës zgjedhore në përgjithësi ishin paqësore, anembanë vendit janë shënuar disa raste të shkatërrimit të shtabeve zgjedhore, sulmeve fizike, prishjes ose heqjes së materialeve të fushatës zgjedhore.
Protestat e dhunshme që pasuan pas emërimit të Talat Xhaferit për ministër të ri të Mbrojtjes në fillim të fushatës zgjedhore, rezultuan me atë që disa parti politike e akuzonin njëra tjetrën për nxitjen e tensioneve etnike, duke e shtyer bashkësinë ndërkombëtare dhe grupet vendore të shoqërisë civile të apelojnë për qetësi në prag të zgjedhjeve.
Në përpjekje për të promovuar një atmosferë pozitive të fushatës, kandidatët në Shkup dhe në disa qytete të tjera, e nënshkruan Kodin e Sjelljes në përkrahje të fushatës paqësore dhe korrekte.
Akuzat për frikësimin e votuesve dhe keqpërdorimin e burimeve shtetërore ishin të pranishme gjatë gjithë fushatës.
MVZ i OSBE/ODIHR-it ka vërejtur disa raste të materialeve propaganduese të fushatës të vendosura në pronë shtetërore, përfshirë edhe vendosjen e tyre në shtyllat e ndriçimit, ndërtesat publike dhe urat, që është në kundërshtim me Nenin 82 të Kodit Zgjedhor.
MVZ i OSBE/ODIHR-it ka vërejtur edhe disa raste të zyrtarëve qeveritarë që kanë ndjekur tubime të fushatës në orar të punës duke i përdorur veturat qeveritare, madje edhe atëherë kur nuk ka pasur brengosje për çështjet e sigurisë.
Më tej, qeveria njoftoi se i ka rritur pensionet, ndihmat sociale dhe subvencionet për prodhimet bujqësore gjatë fushatës.
Një numër i bashkëbiseduesve të MNVZ-së akuzuan për frikësim të votuesve, veçanërisht të të punësuarve në sektorin publik.
Të gjitha këto e mjegulluan vijën ndarëse ndërmjet aktiviteteve shtetërore dhe atyre partiake dhe kjo nuk është në përputhje me paragrafin 5.4 të Dokumentit të Kopenhagës të OSBE-së të vitit 1990.
Financimi i fushatës
Të gjithë garuesit në zgjedhje ishin të obliguar të hapin xhiro-llogari të veçantë bankare për donacionet e fushatës dhe të dorëzojnë raporte për shpenzimet e fushatës deri te KSHZ-ja, Enti Shtetëror për Revizion dhe Komisioni Shtetëror për Parandalimin e Korrupsionit.
Në përputhje me rekomandimin e mëparshëm të OSBE/ODIHR-it, Ministria e Financave përpiloi një formular të detajuar për financimin e fushatës, dhe i trajnoi partitë politike për plotësimin e raporteve.
Raportet e para është dashur të dorëzohen më 14 mars, mirëpo afati është prolonguar për 19 mars, për ata që janë paraqitur gjatë afatit të vazhduar për paraqitje.
Sipas KSHZ-së, 83 nga gjithsej 121 raporte janë dorëzuar brenda afatit.
Këto raporte tregojnë se VMRO-DPMNE-ja ka pasur një avantazh të konsiderueshëm financiar, duke shpenzuar mbi tre herë më tepër se konkurruesi i saj më i afërt18.
Raportet e dyta financiare është dashur të dorëzohen deri më 23 mars, ndërsa raportet përfundimtare, 30 ditë pas përfundimit të fushatës.
Në ligj nuk janë paraparë afate sa i përket dorëzimit të raporteve financiare të fushatës, nëse ka rreth të dytë të zgjedhjeve.
Ndonëse shpenzimet e fushatës kufizohen në 180 denarë (3 euro) për çdo votues të regjistruar në komunën për të cilën është dorëzuar lista, organizuesit e fushatës janë të obliguar të dorëzojnë një raport të përbashkët për të gjitha listat e tyre, pa i ndarë shpenzimet sipas komunave.
Në këtë mënyrë, nuk mund të përcaktohet nëse është respektuar kufizimi i caktuar për shpenzimet.
Më tej, mbeten shqetësimet sa i përket dallimit të kufizimeve të ndryshme për donacionet nga individët dhe personat juridikë.
Mediat
Ka një numër të madh të mediave të regjistrura në vend.
Ato ndahen në bazë gjuhësore dhe politike.
Televizioni është burimi kryesor i informimit politik.
Që nga zgjedhjet e fundit, mbyllja e dy mediave elektronike dhe disa mediave të shtypura e ka zvogëluar dukshëm numrin e mediave që kanë qëndrim kritik ndaj pushtetit.
Mbulimi mediatik i fushatës zgjedhore rregullohet me Kodin Zgjedhor, Ligjin për Veprimtari Radiodifuzive dhe Rregulloret e Këshillit për Radiodifuzion.
Mediat elektronike janë të obliguara të ofrojnë mbulim të balancuar të fushatës, poashtu ka edhe dispozita që parashohin emitim pa pagesë dhe reklama të paguara.
Ndërkohë që mediat e mbikëqyrura nga MVZ i OSBE/ODIHR-it siguruan mbulim të gjerë të fushatës zgjedhore në lajmet e tyre, kishte një favorizim të dukshëm të partive në pushtet – në aspekt të sasisë dhe të përmbajtjes së raportimit19.
Të gjitha mediat e mbikëqyrura elektronike, përveç televizionit Telma, rregullisht i mbuluan aktivitetet qeveritare, por nuk arritën të bëjnë dallim ndërmjet aktiviteteve shtetërore dhe fushatës së partive.
Televizioni publik, Radio Televizioni i Maqedonisë (RTM) nuk ofroi mbulim të balancuar të fushatës.
Kanali i parë i RTM-së, RTM-1, 29% të lajmeve ia kushtoi qeverisë dhe 27% VMRO-DPMNE-së, kryesisht me ton neutral ose pozitiv.
LSDM-ja kishte mbulim ekskluzivisht neutral ose negativ prej 24%.
RTM-2, me program në gjuhët e pakicave, kishte qasje të ngjashme, dhe 27% të mbulimit kryesisht neutral ia kushtoi qeverisë, si dhe 21% BDI-së, ndërsa partitë e tjera të mëdha kishin mbulim kryesisht neutral ndërmjet 8 dhe 12 përqind.
Sa u përket kanaleve private, Sitel dhe Kanal 5 i favorizuan partitë në pushtet dhe kishin qëndrim kryesisht negativ ndaj opozitës, ndërsa TV Telma, Alfa dhe Alsat-M, ofruan mbulim më neutral.
Sitel, 49% të kohës së lajmeve ia kushtoi VMRODPMNE-së, 21% LSDM-së dhe 16% qeverisë.
Kanal 5, 36% ia kushtoi VMRODPMNE-së, 26% LSDM-së dhe 16% qeverisë.
TV Telma, 25% ia kushtoi VMRO-DPMNE-së, 32% LSDM-së, ndërsa Alfa, 34% ia kushtoi VMRO-DPMNE-së dhe 30% LSDM-së.
Alsat-M më tepër u përqëndrua te partitë politike të shqiptarëve dhe 24% të kohës ia kushtoi BDI-së, 12% PDSH-së, 10% RDK-së, dhe 17% së bashku VMRO-DPMNE-së dhe LSDM-së.
RTM-ja e përmbushi obligimin për të ndarë kohë të lirë për emitim pa pagesë për garuesit e zgjedhjeve lokale20.
Mirëpo, koha e ndarë për këtë qëllim ishte jashtë periudhës më të shikuar, që e zvogëloi audiencën e mundshme dhe interesin e kandidatëve për ta shfrytëzuar atë.
RTM-ja krijoi një program special, Kronika zgjedhore, për të ofruar një mbulim më të detajuar të akiviteteve të fushatës zgjedhore.
Mirëpo, edhe ky program u emitua jashtë periudhës më të shikuar dhe më shumë se gjysma e mbulimit të saj në RTM-1 iu kushtua VMRO-DPMNE-së.
Përderisa RTM-1 nuk organizoi asnjë debat, në RTM-2 u mbajtën 17 debate ndërmjet partive politike shqiptare, shumica e të cilave e favorizonin BDI-në.
Secili transmetues mund të shesë më së shumti 15 minuta brenda një ore për reklama të paguara politike dhe çdo garues mund të blejë deri në 10 minuta të kësaj kohe.
Mbikëqyrja e MVZ të OSBE/ODIHR-it tregoi se përderisa koalicioni i udhëhequr nga VMRO-DPMNE-ja i ka shfrytëzuar në masë të madhe reklamat me pagesë, reklamat nga garuesit e tjerë ishin dukshëm më të pakta.
Këshilli për Radiodifuzion obligohet ta mbikëqyrë respektimin e dispozitave nga ana e mediave elektronike dhe duhet të reagojë në qoftë se konstatohen shkelje.
Në bazë të rezultateve nga mbikëqyrja e mediave nga KR, ajo ka parashtruar 24 padi kundërvajtëse ndaj 17 kanaleve televizive dhe kryeredaktorëve të tyre për shkeljen e rregullave për reklamim të paguar politik dhe për emitimin e reklamave të paguara nga buxheti shtetëror.
Poashtu, mbikëqyrja nga ana e KR-së e zbuloi mungesën e balancit në mbulimin e lajmeve - në favor të partive në pushtet, në shumicën e mediave elektronike nacionale, si dhe shkelje të rregullave për prezantim të rezultateve të anketave nga Sitel dhe Radio MRT.
Deri në ditën e zgjedhjeve, KR-ja nuk ndërmori asnjë veprim për këto çështje.
Parashtesat dhe ankesat
KSHZ-ja është kompetente për ankesat që kanë të bëjnë me regjistrimin e votuesve, shkeljet e të drejtës së qytetarëve për të votuar në ditën e votimit, dhe sa i përket votimit, numërimit dhe mbledhjes së rezultateve.
Ankesat ndaj vendimet e tilla shqyrtohen nga Gjykata Administrative, vendimet e së cilës janë përfundimtare.
Edhe pse janë paraparë afate të shkurta për shqyrtimin e parashtesave dhe ankesave sa i përket mbrojtjes së të drejtave të kandidatëve dhe të votuesve, Gjykata Administrative iu përmbajt afateve kohore21.
Në kundërshtim me rekomandimin e mëparshëm të OSBE/ODIHR-it, KSHZ-ja mund të vendosë për ndonjë ankesë në ditën e votimit, vetëm nëse janë dorëzuar së paku dy ankesa nga i njëjti vendvotim22 .
Gjatë periudhës së paraqitjes së kandidatëve, në Gjykatën Administrative janë parashtruar njëmbëdhjetë ankesa, ku kontestohet refuzimi i listave të kandidatëve nga KZK-të.
Gjykata ka pranuar 4 ankesa.
Me vazhdimin e afatit për paraqitjen e kandidatëve, tre lista kandidatësh të cilat fillimisht u refuzuan nga KZK-të për shkak të dorëzimit me vonesë, u ridorëzuan dhe u pranuan.23 KSHZ-ja ka pranuar mbi 400 ankesa lidhur me fillimin e parakohshëm të fushatës, por nuk ka reaguar ndaj tyre deri në ditën e zgjedhjeve.
Mungesa e procedurave të qarta për trajtimin e ankesave parazgjedhore nga KSHZ-ja nuk garanton ndreqje efektive, si që parashihet në paragrafin 5.10 të Dokumentit të Kopenhagës të vitit 199024.
Përfaqësuesit e disa partive politike e informuan MVZ të OSBE/ODIHR-it se ata nuk kanë parashtruar ankesa për shkak se nuk kishin besim në procedurat për ankim dhe në gjyqet.
Vëzhguesit vendorë dhe ata ndërkombëtarë
Kodi Zgjedhor parasheh vëzhgim të zgjedhjeve nga vëzhguesit ndërkombëtarë dhe vendorë, si dhe nga përfaqësuesit e autorizuar të kandidatëve në të gjitha nivelet e administrimit të zgjedhjeve.
Grupet vëzhguese qytetare që e kishin shpërndarë numrin më të madh të vëzhguesve ishin MOST, CIVIL, dhe Instituti për Demokraci.
Në përputhje me rekomandimin e mëparshëm të OSBE/ODIHR-it, të gjithë vëzhguesit kanë pasur të drejtë të marrin kopje të procesverbalit me rezultatet zgjedhore të KZKve dhe të KZ-ve.
Dita e zgjedhjeve
Dita e zgjedhjeve ishte e qetë dhe paqësore, ndonëse u vërejtën disa parregullësi teknike.
Disa parti e shprehën shqetësimin e tyre për numrin e madh të votuesve nga diaspora që u kthyen në ditën e zgjedhjeve për të votuar.
Të dhënat preliminare të prezantuara nga KSHZ-ja tregojnë se përqindja e daljes në votime ishte 67 %.
KSHZja filloi me shpalljen e rezultateve në natën e zgjedhjeve dhe i vendosi ato në uebfaqen e saj, sipas komunave dhe vendvotimeve.
Votimi i hershëm u mbajt më 23 mars, për votuesit që nuk votojnë në shtëpi, të burgosurit dhe personat e zhvendosur brenda vendit.
Vlerësimi i përgjithshëm nga vëzhguesit e MNVZ-së ishte pozitiv në 55 nga 66 rastet e vëzhguara.
Megjithatë, në 13 raste nuk u respektua fshehtësia e votës, ndërsa njohja e procedurave të votimit nga votuesit u vlerësua negativisht në 26 raste.
Vëzhguesit e MNVZ-së vërejtën se disa votues në burgje nuk gjendeshin në listat e votimit.
Vëzhguesit vendorë ishin të pranishëm në 30% të vendeve ku u vëzhgua votimi i personave që votojnë në shtëpi dhe të burgosurve.
Vëzhguesit e MNVZ-së e vlerësuan pozitivisht hapjen e vendvotimeve në 99% të rasteve të vëzhguara.
Shtatëmbëdhjetë vendvotime të vizituara u hapën me vonesa të shkurta, por kjo nuk i pengoi votuesit që të votojnë.
Vlerësimi i përgjithshëm i procesit të votimit ishte i mirë ose shumë i mirë në 94% të rasteve të vëzhguara.
Vëzhguesit e MNVZ-së nuk u penguan në punën e tyre, dhe në 98% të rasteve të vëzhguara ata mund t’i vëzhgonin procedurat në mënyrë të qartë.
Megjithatë, parregullësi procedurale u vërejtën në 11% të vendvotimeve të vizituara.
Këtu bënin pjesë votimi grupor (15%), respektimi i fshehtësisë së votës (12%), votimi në emër të tjetërkujt (3.5%) mosmbyllja adekuate e kutive të votimit (3%).
Në 95 raste të vëzhguara, votuesit u kthyen për shkak se emrat e tyre nuk ishin në listat e votimit të vendvotimeve përkatëse.
Puna e KZ-ve dhe njohja e procedurave të votimit nga ana e tyre u vlerësua pozitivisht në 90% të rasteve të vëzhguara.
Më tej, MNVZ-ja vërejti se fshehtësia e votës ka mundur të rrezikohet në 60 vendvotime, që kishin më pak se 10 votues të regjistruar në listat e votimit.
Numërimi i votave u vlerësua pozitivisht në 66 nga 81 numërime të vëzhguara dhe vëzhguesit e MNVZ-së kishin mundësi ta shohin qartë procedurën e numërimit në 97% të rasteve të vëzhguara.
Mirëpo, procedura e numërimit ishte e paorganizuar në 24 raste të vëzhguara dhe gabime procedurale u vërejtën në 18 numërime të vëzhguara.
Ndonëse transparenca e numërimit të votave u vlerësua pozitivisht në 92% të rasteve të vëzhguara, procesverbalet me rezultatet zgjedhore nuk u shpallën publikisht në 44% të vendvotimeve të vëzhguara, si që parashihet me Kodin Zgjedhor.
Vlerësimi i përgjithshëm i procesit të mbledhjes së rezultateve ishte i mirë ose shumë i mirë në 93% të KZK-ve të vëzhguara dhe në përgjithësi, vëzhguesit kishin mundësi të vëzhgojnë pa kufizime.
Në 18 raste të vëzhguara u vërejtën disa mospërputhshmëri në procesverbalet e rezultateve zgjedhore të KZ-ve, të cilat kryesisht u korrigjuan nga KZK-të.
Vëzhguesit vendorë ishin të pranishëm në 72% të vendvotimeve të vëzhguara, gjatë procesit të votimit në 74% të vendvotimeve dhe gjatë procesit të numërimit në 80% të vendvotimeve.
Poashtu, përfaqësuesit e autorizuar të kandidatëve ishin të pranishëm në 96% të vendvotimeve të vizituara nga vëzhguesit.
Gratë përfaqësonin 46% të kryetarëve të Komisioneve Zgjedhore në vendvotimet e vëzhguara.
Versioni në gjuhën angleze i këtij raporti është dokumenti i vetëm zyrtar.
Janë siguruar edhe përkthime jozyrtare në gjuhën maqedonase dhe në gjuhën shqipe.
INFORMATA PËR MISIONIN DHE MIRËNJOHJE
Shkup, 25 mars 2013 – Misioni për Vëzhgim të Zgjedhjeve i OSBE/ODIHR-it u hap në Shkup më 25 shkurt, me 11 ekspertë në kryeqytet dhe 16 vëzhgues afatgjatë të shpërndarë në mbarë vendin.
Në ditën e zgjedhjeve, janë shpërndarë rreth 215 vëzhgues afatshkurtër, përfshirë edhe delegacionin 15 anëtarësh nga Kongresi i Autoriteteve Lokale dhe Rajonale të Këshillit të Evropës.
Gjithsej, kishte vëzhgues nga 30 vende anëtare të OSBE-së.
Nga gjithsej 2,976 vendvotime, votimi u vëzhgua në 831 prej tyre.
Numërimi i votave u vëzhgua në 80 vendvotime.
Nga gjithsej 81 KZK, procesi i mbledhjes së rezultateve u vëzhgua në 66 KZK.
Institucionet e përfaqësuara dëshirojnë t’i falënderojnë autoritetet për ftesat për vëzhgimin e zgjedhjeve, Komisionin Shtetëror të Zgjedhjeve për bashkëpunimin dhe sigurimin e dokumenteve për akreditim, dhe Ministrinë e Punëve të Jashtme dhe organet të tjera për ndihmën dhe bashkëpunimin e tyre.
Këto institucione, dëshirojnë ta shprehin falënderimin e tyre edhe ndaj Misionit të OSBE-së në Shkup dhe institucionet tjera ndërkombëtare për bashkëpunimin dhe përkrahjen e tyre.
Për informata plotësuese, ju lutemi kontaktoni: - Ambasadorin Geert-Hinrich Ahrens, Shef i MVZ i OSBE/ODIHR-it në Shkup, (+389 (0)2 3255 200); - Z. Thomas Rymer, Zëdhënës i OSBE/ODIHR-it, (+389 72 209 788 ose +48 609 522 266) ose zonjën Tamara Otiashvili, Këshilltare për Zgjedhje në OSBE/ODIHR në Varshavë (+48 22 5200 680); - Z. Juri Landberg, Shef i Delegacionit të Kongresit (+3725278287) ose zonjën Renate Zikmund, Shefe e Departamentit në Kongresin e Autoriteteve Lokale dhe Rajonale të Këshillit të Evropës, në Strasburg (+33 659 786 455).
Adresa e MVZ të OSBE/ODIHR-it Bul. Ilinden, nr.76, 1000 Shkup Tel: +389 (0)2 3255 200, Faksi: +389 (0)2 3255 201, E-mail: office@odihr.org.mk
1 Këtu është përfshirë organizimi i zgjedhjeve të parakohshme parlamentare, reforma e Kodit Zgjedhor, revizioni i detajuar i listës zgjedhore të votuesve, dorëheqja e Ministrit për Financa, për Punë të Brendshme, për Drejtësi dhe Drejtorit të përgjithshëm të Radio Televizionit të Maqedonisë (RTM).
2 Teksti i marrëveshjes mund të gjendet në: http://ec.europa.eu/comission_2010- 2014/fule/headlines/news/2013/03/20130301_en.htm.
3 Amandamentet e nëntorit të vitit 2012 u miratuan me shumicë të ngushtë në Kuvend (66 nga 123 deputetë) ku partitë opozitare abstenuan nga votimi.
4 Kodi për praktika të mira në çështjet zgjedhore i Komisionit të Venedikut rekomandon se “nuk duhet të lihet hapësirë që elementet fundamentale të ligjit zgjedhor... të ndryshohen më së paku një vjet para zgjedhjeve”.
http://www.venice.coe.int/webforms/documents/CDL-AD%282002%29023rev-e.aspx
5 Sipas nenit 21 të Kodit Zgjedhor, bashkësitë etnike që përbëjnë më shumë se 20 përqind të popullatës së një komune duhe të jenë të përfaqësuara në KZK-të dhe KZ-të, ndërsa së paku 30 përqind e anëtarëve në të gjitha komisionet zgjedhore duhet të jenë nga secila gjini
6 KSHZ-ja e informoi MVZ-në të OSBE/ODIHR-it se, që nga shtatori i vitit 2012, ata i kanë dërguar mbi 20 letra qeverisë, parlamentit dhe kryetarëve të komunave, për të kërkuar ndihmë financiare për 25 komuna.
KZK-të e Dellçevës, Demir Hisarit, Dollnenit, Gostivarit, Likovës, Rakonvcës, Studeniçanit, Shuto Orizarës dhe Vrapçishtit e informuan MVZ-në të OSBE/ODIHR-it se ato nuk kanë marrë para nga komunat.
7 Disa partive politike, të cilave më parë nuk iu lejua paraqitja për shkak të dorëzimit të vonuar, iu lejua paraqitja e listave në bazë të afateve të reja kohore.
8 MVZ i OSBE/ODIHR-it ka njohuri për së paku një rast në komunën e Çuçer Sandevës, ku një grup votuesish, lista e të cilëve fillimisht ishte refuzuar për shkak të dorëzimit me vonesë dhe përsëri është refuzuar të regjistrohet sipas afatit të ri kohor.
9 Paragrafi 7.5 i Dokumentit të Kopenhagës të OSBE-së të vitit 1990, parasheh se shtetet anëtare “e respektojnë të drejtën e qytetarëve për t’u zgjedhur në funksion politik ose publik, individualisht ose si përfaqësues të partive politike ose organizatave, pa diskriminim”.
Paragrafi 7.6 më tutje parasheh se vendet anëtare duhet “ta respektojnë të drejtën e individëve ose grupeve që të formojnë, në liri të plotë, parti të tyre politike ose organizata të tjera politike, dhe partive të këtilla politike dhe organizatave duhet t’ua ofrojnë garancat e nevojshme ligjore që t’u mundësojnë atyre të garojnë me njëri tjetrin, duke pasur trajtim të barabartë para ligjit dhe nga autoritetet”.
10 Neni 57(2) i Kodit Zgjedhor nuk lejon që një kandidat të paraqitet në dy lista të ndryshme.
MVZ i OSBE/ODIHR-it u informua se listat e LSDM-së në Strugë dhe në Kërçovë kishin 12 dhe 13 kandidatë respektivisht, të cilët ishin në listën paraprake të VMRO-DPMNE-së.
11 Më 4 mars, KSHZ-ja tha se nuk ka procedura ligjore që KSHZ-ja të mund t’i ndryshojë listat e kandidatëve.
Procesverbalet nga mbledhjet e KSHZ-së gjenden në: http://www.sec.mk/index.php?option=com_content&view=category&layout=blog&id=42&Itemid=103
12 MVZ i OSBE/ODIHR-it ka vëzhguar 54 tubime
13 Për shembull, më 13 mars në Strugë, Kryeministri mbajti fjalim gjatë tubimit, me ç’rast tërhoqi vërejtjen për përpjekjet për mobilizimin e votuesve “të palës tjetër” dhe i ftoi maqedonasit etnikë t’i tejkalojnë ndarjet partiake “për shkak se Struga ka një problem që duhet të zgjidhet”.
Në Kërçovë, kandidati i BDI-së Fatmir Dehari, në profilin e tij në një medium social, postoi një fotografi të tijën me veshje ushtarake dhe duke mbajtur një armë automatike.
14 Duke i përfshirë shtabet e kandidatit për kryetar të komunës së Karposhit, Stevçe Jakimovski, si dhe shtabet e BDI-së në Kërçovë dhe të LSDM-së në Ohër.
Poashtu, më 20 mars u sulmua edhe Ajdovan Mamudovi, shefi i shtabit zgjedhor të kandidatit Nezhdet Mustafa (Forcat e Bashkuara Demokratike të Romëve) dhe ky rast është nën hetime.
15 Paragrafi 5.4 i Dokumentit të Kopenhagës të OSBE-së të vitit 1990 parasheh “ndarje të qartë ndërmjet shtetit dhe partive politike, në veçanti se partitë politike nuk do të bashkohen me shtetin”.
16 Vendimi i KSHZ-së bazohet në nenin 15.3 të Kodit Zgjedhor, ku thuhet se afatet kohore zgjedhore përcaktohen nga KSHZ-ja.
Mirëpo, ky nen ka të bëjë vetëm me zgjedhjet parlamentare.
17 Jo të gjitha institucionet i publikuan raportet, ashtu siç është e paraparë me ligj.
18 Sipas raporteve, shuma e përgjithshme që është harxhuar nga ana e VMRO-DPMNE-së është 792,826 euro, krahasuar me LSDM-në që ka shpenzuar gjithsej 222,098 euro.
Raportet gjenden në http://www.dksk.org.mk/.
19 MMZ-ja e OSBE/ODIHR-it e mbikëqyri periudhën më të shikuar (prej orës 18:00 deri në orën 24:00) të mbulimit politik në shtatë kanale televizive: televizionet publike RTM-1 dhe RTM-2, si dhe Sitel, Kanal5, TV Telma, Alfa, Alsat-M; gazetat: Dnevnik, Nova Makedonija, Fokus, Koha, Zhurnal +.
20 RTM-ja ndau nga dy minuta për çdo kandidat për kryetar komune dhe një minutë për secilën listë të kandidatëve për këshillin komunal.
21 Në disa raste ankuesi duhet ta dorëzojë ankesën në afat prej 24 orësh nga pranimi i vendimit të KZKsë dhe Gjykata Administrative duhet të vendosë brenda 24 orëve.
Për ankesat që kanë të bëjnë me mbrotjen e të drejtës për të votuar, KSHZ-ja duhet të vendosë brenda katër orëve nga momenti i pranimit të ankesës.
Gjykata Administrative duhet të vendosë në afat prej 24 orësh nga momenti i pranimit të vendimit të KSHZ-së.
22 Neni 31(2)35 i Kodit zgjedhor
23 Lidhja e Forcave të majta të Titos, në komunat e Aerodromit dhe të Karposhit dhe Unioni Social Demokratik në Gjorçe Petrov.
24 Paragrafi 5.10 i Dokumentit të Kopenhagës të OSBE-së të vitit 1990 parasheh se “çdokush do të ketë mjete efektive për korrigjim ndaj vendimeve administrative, për ta garantuar respektimin e të drejtave fundamentale dhe për ta siguruar integritetin ligjor”.
Zyra për Institucione Demokratike dhe të Drejtat e Njeriut
ISH-REPUBLIKA JUGOSLLAVE E MAQEDONISË
ZGJEDHJE LOKALE
24 mars dhe 7 prill 2013
OSBE/ODIHR Misioni për Vëzhgimin e Zgjedhjeve
Raporti Përfundimtar
Varshavë
9 korrik 2013
ISH-REPUBLIKA JUGOSLLAVE E MAQEDONISË
ZGJEDHJE LOKALE
24 mars dhe 7 prill 2013
Raporti Përfundimtar i OSBE/ODIHR Misionit për Vëzhgimin e Zgjedhjeve1
I. PËRMBLEDHJE E SHKURTËR
Pas ftesës së marrë nga Ministria për Punë të Jashtme, OSBE Zyra për Institucione Demokratike dhe të Drejtat e Njeriut (OSBE/ODIHR) themeloi Misionin për Vëzhgimin e Zgjedhjeve (MVZ) për t’i vëzhguar zgjedhjet lokale të vitit 2013.
MVZ-ja e OSBE/ODIHR-së vlerësoi përputhshmërinë e procesit zgjedhor me përkushtimet e OSBE-së dhe standardet e tjera ndërkombëtare për zgjedhje demokratike, si dhe legjislacionin kombëtar.
Për vëzhgimin e zgjedhjeve më 24 mars, MVZ-ja e OSBE/ODIHR-së i bashkoi përpjekjet me një delegacion vëzhgues nga Kongresi i Autoriteteve Lokale dhe Rajonale të Këshillit të Europës.
MVZ-ja e OSBE/ODIHR-së qëndroi në vend për ta vëzhguar edhe rrethin e dytë më 7 prill.
Zgjedhjet lokale të 2013 u administruan në mënyrë efikase dhe ishën me konkurrencë të lartë.
Megjithatë, mbulimi partiak mediatik dhe mosndarja e qartë e aktiviteteve shtetërore dhe atyre partiake, nuk ofruan mundësi të barabarta për garimin e kandidatëve në zgjedhje.
Janë të nevojshme përpjekje të mëtutjeshme për t’i trajtuar mangësitë dhe dykuptimësitë në Kodin Zgjedhor, dhe për përmirësimin e besimit në listën e votuesve.
Në përgjithësi të dy ditët zgjedhore ishën të qeta dhe të organizuara, edhe pse u vërejtën disa parregullësi procedurale.
Zgjedhjet u mbajtën gjatë bojkotimit të Kuvendit dhe shpalljes për bojkotimin e zgjedhjeve nga ana e Lidhjes Socialdemokrate të Maqedonisë (LSDM), që përfundoi më 1 mars, në bazë të marrëveshjes së ndërmjetësuar nga Bashkimi Europian, ndërmjet udhëheqësve të LSDM-së dhe të Organizatës së Brendshme Revolucionare Maqedonase – Partia Demokratike për Unitet Kombëtar Maqedonas (VMRO-DPMNE).
Korniza ligjore zgjedhore është gjithpërfshirëse.
Përveç amandamenteve në nëntor të vitit 2012, Kodi Zgjedhor gjithashtu u ndryshua disa javë para zgjedhjeve, edhe atë për ta vazhduar afatin për paraqitjen e kandidatëve.
Ndonëse nuk është praktikë e mirë që korniza ligjore të ndryshohet më pak se një vit para zgjedhjeve, ndryshimi i fundit u bë me konsensus gjithëpartiak.
Kodi Zgjedhor ende ka mungesë të detajeve kyçe lidhur me regjistrimin e votuesve, regjistrimin e kandidatëve, bërjen fushatë, financimin e fushatës, mbulimin mediatik dhe ankesat dhe parashtesat.
Këto zbraztira krijuan hapsirë për interpretime konfliktuoze dhe zbatim jokonzistent të Kodit Zgjedhor.
Komisioni Shtetëror Zgjedhor (KSHZ) funksionoi në mënyrë efikase dhe transparente, duke iu përmbajtur shumicës së afateve të caktuara zgjedhore.
Megjithatë, gjatë shqyrtimit të ankesave dhe parashtesave, KSHZ-ja votoi përgjatë vijave etnike, gjë e cila ndikon negativisht në paanshmërinë dhe kolegialietin e saj.
Përderisa mbledhjet e KSHZ-së ishin të hapura për publikun, disa komisione zgjedhore komunale (KZK) nuk njoftuan paraprakisht për mbledhjet e tyre dhe morrën vendime në grupe joformale të punës, duke e zvogëluar kështu transparencën e punës së tyre.
Shumica e KZK-ve u ballafaquan me problem financiare, për shkak se nuk i morrën në kohë fondet e nevojshme.
Të drejtë vote në këto zgjedhje kishën gjithsej 1,743,403 qytetarë.
Sipas Ministrisë për Punë të Brenshme, rreth 119,000 persona janë mënjanuar nga lista zgjedhore e votuesve për shkak se nuk kanë pasur letërnjoftime ose pasaporta biometrike.
Pastrimi i listës zgjedhore të votuesve e gëzoi përkrahjen e të gjitha partive kryesore.
Përkundër besimit të shtuar në saktësinë e listës zgjedhore të votuesve, disa ankesa vazhduan të parashtrohen, duke përfshirë edhe ditën e zgjedhjeve.
Siqë është cekur në raportet paraprake të MVZ-së së OSBE/ODIHR-së procedurat për përgatitjen dhe mirëmbajtjen e listave do të kenë dobi nga përmirësime të mëtutjeshme.
Regjistrimi i kandidatëve ishte përfshirës dhe u ofroi votuesve përzgjedhje të ndryshme.
U dorëzuan gjithsej 350 lista për kryetarë komunash dhe 480 lista për këshilla komunalë nga 16 parti politike, 8 koalicione dhe 97 grupe qytetarësh.
Mirëpo, vazhdimi i afatit për paraqitjen e kandidatëve në këto zgjedhje nuk vlente në mënyrë të barabartë edhe për kandidatët e pavarur.
Kjo është në kundërshtim me parimet që janë paraparë në paragrafet 7.5 dhe 7.6 të OSBE Dokumentit të Kopenhagës të vitit 1990, ku kërkohet nga autorietet që ta respektojnë të drejtën e të gjithë kandidatëve për të garuar për funksione publike, pa kurrfarë diskriminimi.
Në përputhje me kërkesat ligjore, një në çdo tre vende në listat e kandidatëve për këshilltarë, në përgjithësi, ishte i rezervuar për gjininë më pak të përfaqësuar.
Kriteri për përfaqësimin gjinor në organet e administratës zgjedhore në përgjithësi u respektua.
Kandidatët kishën mundësi që të bëjnë fushatë të lirë dhe pa pengesa.
Edhe pse fushata ishte aktive, në disa raste u njollos me tensione ndëretnike.
Akuzat për frikësimin e votuesve ishën të pranishme gjatë të gjithë procesit zgjedhor dhe MVZ-ja e OSBE/ODIHR-së vërejti disa raste të keqpërdorimit evident të resurseve shtetërore për qëllime të fushatës.
Kjo shtoi brengën për mundësinë e votuesve për ta dhënë votën e tyre “lirisht pa patur frikë nga pasojat”, siqë edhe kërkohet në paragrafin 7.7 të Dokumentit të Kopenhagës të OSBE-së.
Përzierja e aktivitetve shtetërore dhe partiake gjithashtu nuk është në përputhje me paragrafin 5.4 të OSBE Dokumentit të Kopenhagës.
Amandamentet e fundit në legjislacionin për financimin e fushatës i përmirësuan afatet kohore, transparencën dhe udhëzimet për dorëzimin dhe revizionin e raporteve.
Megjithatë, shqetësime ende mbesin sa u takon detajeve të raportimit, dispozitat për zgjedhjet në rrethin e dytë, dhe pragjet e ndryshme për donacione të bëra nga individë dhe persona juridik.
Në vend ka një numër të madh të mediave dhe ato janë të ndara përgjatë vijave etnike dhe politike.
Që nga zgjedhjet e fundit, mbyllja e dy mediave elektronike dhe një numër të mediave të shtypit e ka zvogluar dukshëm numrin e mediave të cilat kanë qëndrim kritik ndaj qeverisë.
Ndërkohë që mediat e vëzhguara nga MVZ-ja e OSBE/ODIHR-së siguruan mbulim të gjerë të fushatës zgjedhore në lajmet e tyre, transmetuesi publik dhe shumica e transmetuesve privat shfaqën një favorizim të dukshëm ndaj partive në pushtet.
Mediat elektronike rregullisht i përcjellnin aktivitetet qeveritare por dështuan që të bëjnë dallim mes aktiviteteve shtetërore dhe fushatës së partisë.
Përderisa transmetuesi publik ndau kohë të lirë për emitim pa pagesë për kandidatët dhe krijoi një program special për t’i prezantuar aktivitetet e fushatës, këto u emituan jashtë periudhës me shikueshmëri më të madhe, duke e kufizuar numrin e shikuesve potencial.
Të dy ditët zgjedhore ishën të qeta dhe të organizuara, edhe pse u vërejtën disa parregullësi procedurale.
Vazhduan rastet e votimit grupor dhe fshehtësia e votës jo gjithmonë u respektua.
Disa parti dhe vëzhgues e shprehën shqetësimin e tyre lidhur me numrin e qytetarëve nga diaspora të cilët ktheheshin në vend për të votuar pa mos pasur vendbanim, siqë edhe kërkohet nga vetë ligji.
Vëzhgimi i numërimit të votave në përgjithësi u vlerësua pozitivisht, edhe pse në disa raste u vërejtën lëshime procedural.
Gjatë të dy rretheve, procesi i numërimit të votave u zhvilluar në mënyrë profesionale, edhe përpos të disa problemeve teknike të cilat u shfaqën në rrethin e parë.
Rezultatet e parakohshme nga të dy rrethet u shpallën në ueb faqen e KSHZ-së, ashtu siqë u pranuan nga KKZ-të, të ndara sipas komunave dhe vendvotimeve.
KSHZ-ja nuk solli vendim për shumicën e ankesave të dorëzuara para dhe pas ditës zgjedhore, dhe në këtë mënyrë u mohoi ankuesve një ilaç efektiv siqë është paraparë në paragrafin 5.10 të OSBE Dokumentit të Kopenhagës.
Gjykata Administrative i shqyrtoi ankesat në mënyrë formale dhe vendimet nuk ishën të përmbajtura.
Kryetari i Gjykatës Administrative dha dorëheqje pas shpalljes së vendimit të Gjykatës lidhur me sfidat në rrethin e dytë.
KSHZ-ja i shpalli rezultatet finale më 23 prill.
II. HYRJE DHE MIRËNJOHJE
Pas ftesës së marrë nga Ministria për Punë të Jashtme për t’i vëzhguar zgjedhjet lokale të 24 marsit, dhe në bazë të rekomandimeve nga Misioni për Vlerësimin e Nevojave të zhvilluar prej më 28 deri më 31 janar, OSBE Zyra për Institucione Demokratike dhe të Drejtat e Njeriut (OSBE/ODIHR) themeloi Misionin për Vëzhgimin e Zgjedhjeve (MVZ) më 25 shkurt.
MVZ-ja e OSBE/ODIHR-së u kryesua nga Ambasadori Geert-Hinrich Ahrens dhe përbëheshte nga 11 ekspertë të bazuar në Shkup dhe vëzhgues afatgjatë të shpërndarë në mbarë vendin.
2 Për ditën e zgjedhjeve më 24 mars, u shpërndanë 215 vëzhgues afatshkurtër, përfshirë edhe delegacionin 15 anëtarësh nga Kongresi i Autoriteteve Lokale dhe Rajonale të Këshillit të Evropës.
Nga gjithsej 2,976 vendvotime, votimi u vëzhgua në 831 prej tyre.
Numërimi i votave u vëzhgua në 80 vendvotime.
Nga gjithsej 81 KZK, procesi i grumbullimit të rezultateve u vëzhgua në 66 nga 81 komisione zgjedhore komunale.
MVZ mbeti në vend me kapacitet të zvogluar për ta vëzhguar rrethin e dytë të zgjedhjeve më 7 prill.
Gjithsej, kishte vëzhgues nga 30 shtete anëtare të OSBE-së.
Procesi zgjedhor u vlerësua nga aspekti i përputhshmërisë së tij me përkushtimet e OSBE-së dhe standardet e tjera ndërkombëtare, si dhe me legjislacionin vendor.
Ky raport përfundimtar pason pas dy Deklaratave për Konstatimet dhe Përfundimet Preliminare të publikuara më 25 mars dhe 8 prill.
MVZ-ja e OSBE/ODIHR-së falenderon Ministrinë për Punë të Jashtme për ftesën për t’i vëzhguar zgjedhjet, Komisionin Shtetëror Zgjedhor për bashkëpunimin dhe për sigurimin e dokumenteve për akreditim, dhe autoritetet e tjera shtetërore dhe lokale për ndihmën dhe bashkëpunimin.
OSBE/ODIHRja gjithashtu shpreh mirënjohje ndaj OSBE Misionit në Shkup dhe përfaqësive diplomatike të shteteve pjesëmarrëse të OSBE-së, dhe organizatave ndërkombëtare për bashkëpunimin e tyre përgjatë tërë misionit.
III. KONTEKSTI POLITIK
Pas përjashtimit të dhunshëm të deputetëve opozitarë dhe të mediave nga Kuvendi gjatë votimit për buxhetin vjetor të shtetit më 24 dhjetor 2012, Partia Lidhja Socialdemokrate e Maqedonisë (LSDM) dhe disa nga partnerët e saj të koalicionit filluan ta bojkotojnë punën e Kuvendit.
Më 2 janar 2013, LSDM-ja njoftoi se do t’i bojkotojë edhe zgjedhjet lokale përderisa nuk plotësohen disa kërkesa.
3 Tre partitë më të mëdha etnike shqiptare, Bashkimi Demokratik për Integrim (BDI), Partia Demokratike Shqiptare (PDSH) dhe Rilindja Demokratike Kombëtare (RDK) nuk iu bashkangjitën bojkotit dhe e shpallën qëllimin e tyre për të garuar gjatë zgjedhjeve që nga sjellja e vendimit për organizimin e tyre më 11 janar.
Partia në pushtet, Organizata e Brendshme Revolcionare Maqedonase – Partia Demokratike për Unitet Kombëtar Maqedonas (VMRO-DPMNE) dhe LSDM-ja nuk ishin në gjendje të gjejnë kompromis për t’i dhënë fund krizës politike.
Bojkotimi i zgjedhjeve lokale nga opozita përfundoi më 1 mars, vetëm pasi që Bashkimi Evropian ndërmjetësoi një marrëveshje ndërmjet udhëheqësve të këtyre dy partive.
Në një seancë urgjente e cila u mbajt ditën e ardhshme, Kuvendi e vazhdoi afatin për regjistrimin e kandidatëve deri më 8 mars për tu mundësuar kandidatëve nga opozita që të regjistrohen.
Si rezultat i krizës politike, zgjedhjet fituan një rëndësi edhe më të madhe politike, jashtë suazave lokale.
Lideri i koalicionit të VMRO-DPMNE-së këto zgjedhje i përshkroi si referendum për ardhmërinë e vendit, ndërsa kryetari i LSDM-së theksoi që rezulatet e zgjedhjeve do të përcaktojnë nëse duhet të mbahen zgjedhje të parakohshme parlamentare ose jo.
Poashtu, këto zgjedhje në masë të gjerë u konsideruan si një test i rëndësishëm në kontekst të ambicies së përbashkët të të gjitha partive kryesore politike për ta avancuar integrimin euroatlantik të vendit.
Zgjedhjet lokale të vitit 2013 ishin të parat pas bashkimit të pesë komunave në komunën e vetme të Kërçovës.
Zvoglimi i numrit të komunave dhe ndryshimi i profilit demografik të Kërçovës, krijoi një konkurrencë të shtuar ndëretnike në garën për kryetar të kësaj komune dhe këshillin e komunës.
IV. KORNIZA LIGJORE
Korniza ligjore për zgjedhjet lokale kryesisht përcaktohet me Kushtetutën dhe Kodin Zgjedhor.
Kodi Zgjedhor u ndryshua në nëntor të vitit 2012 në bazë të rezultateve nga një grup punues ndër-qeveritar, të kryesuar nga Ministria për Drejtësi, për t’i shqyrtuar rekomandimet nga raporti përfundimtar i vitit 2011 i MVZ-së së OSBE/ODIHR-së për zgjedhjet e parakohshme parlamentare.
Amandamentet u miratuan me një shumicë të dobët në Kuvend (66 nga 123 anëtarë të parlamentit), ku partitë e opozitës u përmbajtën së votuari.
Ndryshimet në shumicë kishën të bënin me financimin e fushatës, si dhe amandamente teknike për administrimin e zgjedhjeve lokale.
Në plotësim të amandamenteve nga viti 2012, Kodi Zgjedhor u ndryshua dy herë disa javë para zgjedhjeve, për ta vazhduar afatin për paraqitjen e kandidatëve.
Ndryshimi i fundit vetëm e shtoi afatin skadues për dorëzimin e listave të kandidatëve deri më 8 mars dhe vlente vetëm për këto zgjedhje.
Afatet e tjera kohore në Kodin Zgjedhor nuk u ndryshuan për tu përputhur me vazhdimin e parë.
Kjo krijoi konfuzion mes palëve të ndryshme lidhur me atë se kur duhet fushata zgjedhore zyrtarisht të fillojë.
Edhe pse nuk është praktikë e mirë që korniza ligjore të ndryshohet më pak se një vit para zgjedhjeve, ndryshimi i fundit u bë me konsensus gjithëpartiak.
Mirëpo, zgjatja e afatit për regjistrimin e kandidatëve vlente vetëm për partitë politike dhe koalicionet, dhe jo edhe për grupet e votuesve.
Kjo është në kundërshtim me parimet e përvijuara në paragrafet 7.5 dhe 7.6 të OSBE Dokumentit të Kopenhagës nga viti 1990, të cilat kërkojnë nga autoritetet që t’i respektojnë të drejtat e të gjithë kandidatëve për të garuar për poste publike pa kurrfarë diskriminimi.
Edhe pse u bënë disa reforma sa i takon Kodit Zgjedhor lidhur me rekomandimet paraprake të OSBE/ODIHR-së dhe Komisionit për Demokraci përmes Ligjit (Komisioni i Venecisë) të Këshillit të Evropës, mbesin ende disa mangësi dhe dykuptimësi.
Kjo përfshin dispozita të detajuara për rrethin e dytë të zgjedhjeve lokale, financimin e fushatës, regjistrimin e kandidatëve, dhe procesin e ankesave dhe parashtesave.
Në plotësim, në Kodin Zgjedhor nuk është e rregulluar çështja për atë se si dhe kur kandidatët e pavarur dhe listat e partive mund të tërhiqen, gjë e cila krijoi polemika kur disa parti politike i tërhoqën listat e tyre pak kohë përpara zgjedhjeve.
Në këtë kontekst, OSBE/ODIHR-ja e përshëndet marrëveshjen mes dy partive më të mëdha politike për të vazhduar me procesin e reformave elektorale pas këtyre zgjedhjeve.
Reformat e Kodit Zgjedhor duhet t’i trajtojnë rekomadimet e identifikuara në këtë raport, si dhe raportet paraprake të OSBE/ODIHR-së dhe Konventës së Venecisë.
Rekomadohet që Kodit Zgjedhor t’i shtohen dispozita të qarta për rrethin e dytë të zgjedhjeve lokale.
Reformat duhet të jenë gjithëpërfshirëse dhe të përfunduara shumë kohë përpara organizimit të zgjedhjeve të ardhshme.
V. SISTEMI ZGJEDHOR
Zgjedhjet për kryetarë të komunave dhe këshillet komunale mbahen çdo katër vjet, në gjysmën e dytë të muajit mars.
Secila prej 80 komunave dhe Qyteti i Shkupit zgjedhin kryetar komune dhe këshill komunal.
Kryetarët e komunave zgjidhen sipas modelit të shumicës që përbëhet nga dy rrethe.
Për tu zgjedhur kryetar komune në rrethin e parë, kandidati duhet të fitojë më shumë se 50 përqind të votave.
Gjithashtu, që zgjedhjet të jenë valide ka edhe kriter i cili kërkon që në rrethin e parë të kenë votuar së paku një e treta e votuesve të regjistruar në listën e votuesve.
Megjithatë, Kodi Zgjedhor nuk përcakton se çfarë ndodh nëse nuk përmbushet kriteri për dalshmërinë e votuesve në rrethin e parë.
Nëse asnjëri prej kandidatëve nuk fiton në rrethin e parë, organizohet rrethi i dytë në mes dy kandidatëve të cilët e kanë fituar shumicën e votave në rrethin e parë.
Për rrethin e dytë të zgjedhjeve nuk ka kriter për dalshmërinë e votuesve.
Kodi Zgjedhor duhet të përcaktojë se çfarë ndodh me zgjedhjet lokale atëherë kur në rrethin e parë numri i votuesve është më i vogël se një e treta e votuesve të regjistruar.
Këshilltarët komunalë zgjidhen sipas modelit të përfaqësimit proporcional me lista të mbyllura.
Vendet përcaktohen duke përdorur formulën e d’Hondt-it.
Nuk ka kusht për përqindjen e votuesve që kanë dalë në zgjedhje.
Numri i këshilltarëve që zgjidhen për çdo komunë varet nga numri i banorëve në çdo komunë, duke lëvizur prej 9 deri më 33 anëtarë.
Në Kushtetutë përcaktohet se Qyteti i Shkupit është njësi e posaçme e vetëqeverisjes lokale e cila përbëhet nga dhjetë komuna, kështu që në Shkup votuesit e zgjedhin këshillin e tyre individual dhe një të posaçëm i cili përbëhet nga 45 anëtarë të këshillit për Qytetin e Shkupit.
VI. ADMINISTRATA ZGJEDHORE
Zgjedhjet lokale u administruan nga administrata zgjedhore e organizuar në tre nivele, që përbëhet nga Komisioni Shtetëror i Zgjedhjeve (KSHZ), 80 komisione zgjedhore komunale (KZK) dhe Komisioni Zgjedhor për Qytetin e Shkupit, si dhe 2,976 këshilla zgjedhorë (KZ).
Për rrethin e dytë të zgjedhjeve lokale, numri i KZ u zvoglua në 1,614, duke reflektuar numrin e garave në rrethin e dytë, të administruara nga 32 KZK.
KSHZ-ja është organ i përhershëm që është përgjegjës për realizimin e gjithëmbarshëm të zgjedhjeve.
Përbëhet nga shtatë anëtarë të emëruar nga Kuvendi me shumicë prej dy të tretave, me mandat katërvjeçar.
12 Kryetari i KSHZ-së dhe dy anëtarë të tij emërohen nga partitë opozitare, ndërsa nënkryetari dhe tre anëtarë emërohen nga partitë në pushtet.
KSHZ-ja e përmbushi shumicën e afateve kohore zgjedhore dhe funksionoi në mënyrë efikase.
Seancat e KSHZ-së ishën të hapura për vëzhguesit e akredituar dhe për mediat.
Vendimet e tyre dhe shumica e procesverbaleve të seancave u publikuan në ueb faqen e KSHZ-së, gjë e cila është në përputhje me një rekomandim më të hershëm të OSBE/ODIHR-së.
Në plotësim, disa çështje siqë janë dizajnimi dhe shtypja e fletëvotimeve u diskutuan në takime të mbyllura joformale mes anëtarëve të KSHZ-së.
KSHZ-ja duhet më tej ta avancojë transparencën e saj duke e respektuar rreptësisht kërkesën për publikimin e të gjitha procesverbaleve të takimeve në ueb faqen e saj.
Kodi Zgjedhor mund të plotësohet për të përcaktuar se procesverbalet duhet të publikohen jo më vonë se 48 orë pasiqë të mbahet seanca.
Disa vendime, në veçanti ato të ndërlidhura me tërhekjen e listave të kandidatëve dhe ankesat për ditën e zgjedhjeve u votuan përgjatë vijave partiake dhe etnike, dhe jo karakteristikave ligjore të çështjes.
Kjo ndikoi në mënyrë negative mbi paanshmërinë dhe kolegialitetin e KSHZ-së.
KSHZ-ja duhet t’i zgjedhë të gjitha ankesat dhe parashtesat në mënyrë të paanshme pa peshën e konsideratave të motivuara në mënyrë politike.
Ligji duhet të interpretohet, zbatohet dhe përforcohet sipas qëllimeve të vetë ligjit.
KSHZ-ja përgatiti një manual gjithëpërfshirës për KZK dhe KZ, në të cilin u përvijuan procedurat e votimit, numërimit dhe grumbullimit të rezultateve.
KSHZ-ja përgatiti disa TV spote edukative për votuesit, të cilat u transmetuan përpara rrethit të parë dhe të dytë të zgjedhjeve.
Përndryshe, kishte një mungesë evidente të materialeve për edukimin e votuesve.
KSHZ-ja duhet të sigurojë më tepër informata dhe edukim për votuesit, në veçanti sa i takon kohës dhe procedurave për freskimin e të dhënave personale në listën e votuesve, dhe për fshehtësinë e votës.
KZK-të janë përgjegjëse për mbikqyrjen e procesit zgjedhor në çdo komunë dhe detyrat e tyre përfshijnë regjistrimin e kandidatëve, emërimin dhe trajnimin e KZ-ve, grumbullimin dhe shpalljen e rezultateve komunale, si dhe përgatitje të tjera teknike nën lidershipin e KSHZ-së.
Ato përbëhen nga një kryetar, katër anëtarë dhe zëvendësit e tyre dhe emërohen për një periudhë katër vjeçare.
13 Anëtarët e KZK-së zgjidhen në mënyrë të rastësishme nga KSHZ-ja, nga radhët e të punësuarve me arsim të lartë në administratën shtetërore dhe atë lokale.
Çdo KZK përkrahet nga një sekretar dhe një zëvendës të emëruar nga kryetari i KZK-së nga rradhët e juristëve të diplomuar.
Të gjithë anëtarët e KZK-së dhe zëvendësit e tyre duhet me vendbanim të jenë nga komuna respektive.
Disa KZK u ballafaquan me problem financiar për shkak se komunat nuk ua kishën siguruar në kohë fondet e nevojshme për administrimin e zgjedhjeve.
Në disa raste anëtarët e KZK-ve i përdornin fondet e tyre personale.
14 Sidoqoftë, mungesa e fondeve me sa dukeshte nuk ndikoi në përgatitjen e zgjedhjeve.
Disa KZK nuk i paralajmëruan seancat e tyre para kohe dhe sollën vendime në takime joformale, dhe me këtë e zvogluan transparencën e punës së tyre.
Rekomandohet që KZK-ve tu sigurohen resurset e nevojshme në kohë.
Në plotësim, transparenca e punës do të rritet nëse KZK mbajnë vetëm seanca publike, të cilat do të paralajmërohen para kohe.
KZ-të janë përgjegjëse për zbatimin e procedurave në ditën e zgjedhjeve në kuadër të vendvotimeve.
KZ-të përbëhen nga pesë anëtarë: një kryetar, katër anëtarë dhe zëvendësit e tyre, dhe emërohen për një periudhë katër vjeçare.
Një anëtar dhe zëvendës emërohen nga partitë politike në pushtet, një anëtarë dhe zëvendës nga partitë opozitare, dhe tre anëtarë dhe zëvendësit e tyre janë në mënyrë të rastësishme të zgjedhur nga nëpunësit shtetëror.
15 Të gjithë anëtarët e KZ-ve u trajnuan nga KZK-të.
Në disa raste, KZK-të vendosën të organizojnë trajnime shtesë për KZ-të, për t’i adresuar disa prej problemeve të hasura në rrethin e parë të zgjedhjeve, duke përfshirë edhe përfundimin e protokoleve të rezultateve.
Shumica e KZ-ve i kryen detyrat e tyre mirë gjatë të dy rretheve të zgjedhjeve edhe pse shpallja e rezultateve paraprake u vonua në disa komuna.
Mes dy rretheve KSHZ-ja e shkarkoi KZK dhe 13 KZ në Çair për shkak të dyshimeve për falsifikim të rezultateve zgjedhore.
Rasti hetohet nga Zyra e Prokurorit.
Disa bashkëbisedues të MZV-së së OSBE/ODIHR-së ishën të brengosur për atë se për shkak të mungesës për kualifikime minimale për përzgjedhjen e anëtarëve të KZ, shpesh ndodh që njerëz me arsim të pamjaftueshëm të emërohen në KZ.
Duhet të konsiderohet organizimi frekuent dhe më i detajuar i trajnimeve për anëtarët e KZ-ve.
Kodi Zgjedhor parasheh përfaqësimin e drejtë etnik dhe gjinor në të gjitha organet e administratës zgjedhore.
Përbërja etnike e KZK-ve dhe KZ-ve u vëzhgua në mënyrë të përpiktë dhe përfaqësimi gjinor në shumicë u respektua.
VII. REGJISTRIMI I VOTUESVE
Të gjithë qytetarët me vendbanim të regjistruar në komunën respektive, të cilët i kanë mbushur 18 vjet dhe kanë dokument valid për identifikim kanë të drejtë të votojnë, përveç atyre të cilëve u është marrë e drejta e votës me vendim gjyqësor.
Qytetarët të cilët përkohësisht jetojnë jashtë vendit janë të regjistruar në listën e votuesve në pajtim me vendbanimin e tyre të fundit.
Për herë të parë në këto zgjedhje, në listën e votuesve u përfshinë vetëm ato qytetarë të cilët posedojnë letërnjoftim ose pasaportë biometrike.
19 KSHZ-ja është përgjegjëse për mirëmbajtjen e listave zgjedhore të votuesve duke u bazuar në informatat e nxjerra nga regjistri civil, që mbahet nga Ministria për Punë të Brendshme (MPB).
Në vitin kur mbahen zgjedhje, MPB-ja bën freskimin e listave të votuesve ditën pas shpalljes së datës së zgjedhjeve.
20 Në datën e njejtë gjykatat themelore i dorëzojnë KSHZ-së të dhëna për personat të cilëve u është marrë kapaciteti i tyre ligjor me vendim gjyqësor.
Në plotësim, Ministria e Drejtësisë (MD) i mundëson informata të rregullta për të sapolindurit, të vdekurit dhe për martesat.
Detyrat e 132 zyrave regjistruese civile të MD-së, 30 zyrat e MPB-së and 34 zyrat rajonale të KSHZ-së nuk janë qartësisht të përcaktuara lidhur me freskimin e të dhënave në listat e votuesve, dhe shpesh duket se pjesërisht janë duke u përputhur.
MD-ja dhe MPB-ja kanë zbatuar disa kontrolla administrative të të dhënave lidhur me të vdekurit dhe të dhënat e qytetarëve të regjistruar që nga viti 2010.
Sipas MD, MPB dhe Entit Shtetëror Statistikor, listat e votuesve janë të saktë në kuadër të mundësive që i ofron kapaciteti aktual teknologjik.
Duhet të konsiderohet zbatimi i një shqyrtimi të procedurave për grumbullimin dhe mirëmbajtjen e listave të votuesve.
Procedurat e qarta, të koordinuara dhe transparente do ta shtojnë saktësinë e listave të votuesve dhe do të kontribuojnë në besimin publik.
Votuesit mund t’i kontrollojnë listat e votuesve në një nga 34 zyrat rajonale të KSHZ-së dhe mund të kërkojnë plotësime, shlyerje dhe ndryshime përgjatë tërë vitit.
Votuesit mund gjithashtu të kontrollojnë se a janë në listat e votuesve duke përdorur një aplikacion interneti.
Garuesit në zgjedhje kishën mundësi që nga KSHZ-ja të kërkojnë kopje të listave të votuesve në letër apo në formë elektronike, dhe të dorëzojnë kërkesa të përmbajtura për t’i ndryshuar listat e votuesve.
Në pajtim me ligjin, e disponueshme ishte edhe një periudhë për kontrollë publike të listave të votuesve nga 26 janar deri më 9 shkurt 2013, dhe rreth 43,633 njerëz i kontrolluan listat nëpër gjithë shtetin, ku 1,788 votues u shtuan në listat e votuesve.
Listat e votuesve u mbyllën 15 ditë përpara ditës së zgjedhjeve.
Sipas KSHZ-së, gjithsej 1,743,403 qytetarë janë regjistruar për të votuar në këto zgjedhje.
Sipas MPB-së, rreth 119,000 njerëz janë shlyer nga listat e votuesve përpara këtyre zgjedhjeve për shkak të mosposedimit të letërnjoftimit ose pasaportës biometrike.
Ky pastrim i listave votuese u përkrah nga të gjitha partitë.
Sidoqoftë, me afrimin e ditës së zgjedhjeve, partitë politike shprehën brengat e tyre të kahmotshme për saktësinë e listave të votuesve.
Më 22 mars, LSDM-ja inicoi një peticion në KSHZ, duke e sfiduar prezencën e 13,869 votuesve në listat e votuesve.
MPB-ja e informoi MVZ-në e OSBE/ODIHR-së se KSHZ-ja i ka dhënë 847 emra të përfshira në peticionin e LSDM-së për verifikim, dhe konfirmuan se këto emra janë kontrolluar në hollësi dhe se të gjithë ishën votues legal.
21 Ankesat e tjera lidhur me saktësinë e listës së votuesve në përgjithësi nuk ishën të përmbajtura.
Tridhjetë e nëntë votues të cilët nuk ishën në listat e votuesve në rrethin e parë të zgjedhjeve dorëzuan ankesa në KSHZ, duke kërkuar që ato të përfshihen në listat në rrethin e dytë.
KSHZ-ja vendosi që mos i shqyrtojë ankesat deri në përfundim të zgjedhjeve, duke deklaruar se Kodi Zgjedhor i parandalon ato që t’i ndryshojnë listat e votuesve në mes dy rretheve zgjedhore.
Më 2 prill, KSH-ja në një seancë të gjatë dhe të kontestueshme vendosi që mos i lejojë qytetarët të cilët kanë pasaporta biometrike, në të cilat e kanë të shënuar Republikën e Shqipërisë si adresë të tyre, të votojnë në rrethin e dytë edhe pse ato ishën të përfshirë në listat e votuesve dhe u lejuan që të votojnë në rrethin e parë.
Duhet të konsiderohet një ndryshim i afatit kohor për finalizimin e listave të votuesve me qëllim që i njejti të jetë më afër ditës së zgjedhjeve.
VIII. REGJISTRIMI I KANDIDATËVE
Në plotësim të kushtit i të qenit votues, ligji kërkon që kandidatët të jenë banorë në komunën në të cilën ato duan të garojnë në zgjedhje.
Në zgjedhjet lokale mund të garojnë kandidatë të emëruar nga parti politike, koalicione të partive politike, ose kandidatë të pavarur të emëruar nga një grup i votuesve.
Nga kandidatët e pavarur kërkohet që ta përkrahin kandidaturën e tyre me 100 dhe 450 nënshkrime, varësisht nga madhësia e komunës, dhe me së paku 1,000 nënshkrime në Qytetin e Skupit.
Mbledhja e nënshkrimeve zgjat 15 ditë dhe nënshkrimet përkrahëse mund të vijnë vetëm nga votues me të drejtë vote të cilët banojnë në komunën respektive.
Një votues mund të nënshkruhet si përkrahës vetëm në një listë.
Partitë politike dhe koalicionet e regjistruara janë të liruara nga mbledhja e nënshkrimeve për shkak se ato dorëzojnë dokumente për regjistrimin e partisë, dhe në rast nevoje një deklaratë për konfirmimin e statusit të koalicionit.
Listat e kandidatëve duhet të dorëzohen në KZK jo më vonë se 35 ditë përpara ditës së zgjedhjeve dhe KZK-të janë përgjegjëse për miratimin dhe regjistrimin e listave.
Në komunat në të cilat më tepër se 20 përqind e qytetarëve flasin gjuhë zyrtare ndryshe nga ajo maqedonase, listat e kandidatëve mund të dorëzohen në atë gjuhë.
Renditja e listave të kandidatëve në fletvotimin u përcaktua nga KSHZ-ja, në bazë të një lotarie.
Çdo liste të kandidatëve iu dha numri i njejtë për të gjitha komunat.
Në përgjithësi, regjistrimi i kandidatëve ishte përfshirës dhe u siguroi votuesve përzgjedhje të ndryshme.
Gjithsej, 350 lista për kryetar komune dhe 480 lista për këshille u dorëzuan nga 16 parti politike, 8 koalicione dhe 97 grupe të qytetarëve.
Në pajtim me kërkesat ligjore, një kandidat në çdo tre vende në një listë të kandidatëve ishte i rezervuar për gjininë më pak të përfaqësuar.
Për dallim të zgjedhjeve paraprake, kur asnjëra prej femrave nuk u zgjodh për kryetar komune, në këto zgjedhje 4 nga 32 femra kandidate u zgjodhën.
Janë të nevojshme përpjekje të mëtejshme për rritjen e numrit të kandidatëve femra.
Duhet të konsiderohet ndryshimi i Nenit 64.5 nga Kodi Zgjedhor, ku i njejtë do të përcaktojë se në rast se një femër e zgjedhur nga një listë e kandidatëve për këshillin komunal jep dorëheqje, e njejta do të zëvendësohet nga femra e ardhshme në listë.
Pasiqë LSDM-ja hoqi dorë nga bojkotimi i zgjedhjeve, VMRO-DPMNE-ja dhe LSDM-ja vendosën të dorëzojnë listë të përbashkët të kandidatëve në Kërçovë dhe Strugë, ku priteshin garime të nxehta mes garuesve etnik shqiptarë dhe maqedonsë.
Meqenëse lista e VMRO-DPMNE-së më ishte e regjistruar nga KZK-të respektive, VMRO-DPMNE kërkoi nga KSHZ-ja tu lejojë atyre që t’i tërhekin listat e tyre të kandidatëve në këto dy komuna.
KSHZ-ja vendosi ta lejojë tërhekjen e listave mirëpo vendimi nuk u pranua nga dy KZK-të të cilat më pas i rrefuzuan listat e përbashkëta të dorëzuara nga LSDM-ja për shkak se të njejtat përmbanin kandidatë të cilët më ishën në listën e verifikuar të VMRO-DPMN-së.
LSDM-ja apeloi vendimin për rrefuzimin e listave të përbashkëta në Gjykatën Administrative, e cila e anuloi vendimin e dy KZK-ve më 9 mars.
Listat e përbashkëta të LSDM-së pastaj u pranuan.
BDI-ja dhe PDSH-ja e vënë në pyetje legalitetin e vendimit gjyqësor, duke pohuar se KSHZ-ja nuk ka autoritet që ta miratojë tërhekjen e listave njëherit që të njejtat janë verifikuar nga KZK-të.
Kodi Zgjedhor mund të përfshijë dispozita specifike lidhur me kohën dhe kushtet për tërhekjen e listave të regjistruara të kandidatëve.
Mund të shqyrtohet edhe krijimi i mundësisë që një listë e kandidatëve të miratohet pjesërisht (për shembull, të pranohen vetëm emrat e kandidatëve në listë të cilët i përmbushin kriteret ligjore dhe të tjerët të fshihen nga lista).
Nëse dispozitat inicohen, rekomandohet që të krijohen mekanizma për mbrojtje që të mos keqpërdoret e drejta për tërhekjen e listave të kandidatëve.
IX. FUSHATA ZGJEDHORE
Në pajtim me Kodin Zgjedhor, fushata zgjedhore filloi zyrtarisht me 4 mars dhe për rrethin e parë mbaroi në mesnatë më 22 mars, ndërsa për rrethin e dytë më 5 prill.
Në kundërshtim me dispozitat ligjore, disa kandidatë mbajtën aktivitete promovuese përpara fillimit të periudhës së fushatës.
E tërë fushata zgjedhore ishte konkurruese dhe kandidatët kishën mundësi të bëjnë fushatë pa pengesa.
Dukshmëria e materialeve të fushatës ishte modeste, mirëpo u zmadhua shumë në dhjetë ditët e fundit përpara ditës së parë të zgjedhjeve.
Billbordet, afishet dhe posterët u vendosën përpara rrethit të parë, dhe materiale të reja promovuese u vendosën në disa komuna përpara rrethit të dytë.
Përderisa autoritetet në përgjithësi e përmbushën detyrën e tyre për të alokuar vend për materialet promovuese, në disa komuna kandidatëve nuk ju dha e njejta mundësi ose po nuk u informuan për të.
Përderisa shumë kandidatë mbajtën tubime me prezencë shumë të mirë nëpër gjithë vendin përpara rrethit të parë të zgjedhjeve, ato të cilët garonin në rrethin e dytë zgjodhën takime më të vogla me votuesit, konferenca shtypi, dhe fushatë prej dere në derë.
Shumica e garuesve në zgjedhje për t’i përfshirë votuesit, gjithashtu përdorën internetin, duke përfshirë mediat sociale.
Në rrethin e parë kandidatët synonin votuesit nga bashkësia e tyre etnike, në rrethin e dytë kandidatët shpesh e kërkuan përkrahjen e votuesve jashtë bashkësisë së tyre etnike, edhe atë në zgjedhjet mes kandidatëve të bashkësisë së njejtë etnike.
Gjatë të dy rretheve zgjedhore, VMRO-DPMNE-ja e gëzonte dukshmërinë më të madhe në vendet e banuara kryesisht nga maqedonasit etnik, ndërsa BDI-ja ishte më shumë e dukshme atje ku shqiptarët etnik përbëjnë shumicën.
Krizat e fundit politike e acaruan retorikën e fushatës dhe përdorimi i retorikës përçarëse etnike rezultoi në tensione të nxehura në kontekst intra-etnik dhe ndër-etnik.
Protestat e dhunshme lidhur me emërimin e Talat Xhaferrit si ministër të ri të Mbrojtjes në fillim të periudhës së fushatës rezultuan në atë që disa parti politike të akuzohet ndërmjetësisht për nxitjen e tensioneve etnike, duke e shtyer bashkësinë ndërkombëtare dhe grupet vendore të shoqërisë civile të apelojnë për qetësi në prag të zgjedhjeve.
Në përpjekje për të promovuar një atmosferë pozitive të fushatës, kandidatët në Shkup dhe në disa komuna të tjera, nënshkruan një Kod të Sjelljes së Mirë në përkrahje të një fushate paqësore dhe korrekte.
Edhe pse aktivitetet e fushatës në përgjithësi ishën të qeta, disa raste të vandalizimit të shtabeve zgjedhore, materialeve promovuese të dëmtuara ose të hekura, dhe sulme fizike u vërejtën nëpër gjithë vendin gjatë të dy rretheve të fushatës.
Tonacioni i fushatës u bë më i ashpër në prag të rrethit të dytë.
Mesazhe promovuese negative dhe anonime u shfaqën në media, si dhe në postera dhe fletushka në disa komuna.
Një numër i kandidatëve gjithashtu paraqitën aktivitete mashtruese nga ana e kundërshtarëve të tyre gjatë rrethit të parë.
Në plotësim, shqetësimet për frikësimin e votuesve, në veçanti ndaj të punësuarve në sektorin publik, vazhduan gjatë gjithë periudhës së fushatës.
Megjithatë, partitë politike nuk dorëzuan ankesa formale, as po prezantuan dëshmi zyrtare përpara autoriteteve relevante për t’i përkrahur këto shqetësime përpara ditës së zgjedhjeve.
Pavarësisht të saktësisë së këtyre akuzave, përhapshmëria e tyre e mjegulloi besimin në drejtësinë e procesit zgjedhor dhe i ngriti shqetësimet për mundësinë e votuesve për ta dhënë votën e tyre “lirshëm pa mos pasur frikë nga pasojat,” siqë kërkohet në paragrafin 7.7 të OSBE Dokumentit të Kopenhagës nga viti 1990.
Me qëllim që më tej të përforcohet besimi publik në procesin zgjedhor dhe të sigurohet një mjedis i hapur për të bërë fushatë, autoritetet relevante duhet të ndërmarrin iniciativa më të mëdha për hetimin adekuat të akuzave për frikësimin e votuesve, dhe të ndërmarrin veprime adekuate në rast të dëshmimit të shkeljes së të njejtës.
Indikimet për keqpërdorimin e resurseve shtetërore mbisunduan gjatë tërë fushatës, duke përfshirë edhe vendosjen e materialeve promovuese nga ana e partive qeveritare në pronë shtetërore, edhe atë shtyllat e dritave rrugore, ndërtesat publike dhe urat, gjë e cila është në kundërshtim me Nenin 82 të Kodit Zgjedhor.
MVZ-ja e OSBE/ODIHR-së gjithashtu vërejti raste në të cilat zyratarët qeveritarë dhe ministrat po bënin fushatë aktive për kandidatët e partive të tyre, shpesh gjatë orarit të punës dhe duke përdorur vetura zyrtare.
Në disa raste, ministrat e kushtëzuan përkrahjen për projektet lokale nga ana e pushtetit qendror me rezultatet e zgjedhjeve lokale.
Në plotësim, Qeveria bëri disa shpallje shumë mirë të promovuara për vende të lira pune, si dhe rritje të pensioneve, ndihmave sociale dhe përkrahje qeveritare për prodhime bujqësore gjatë rrethit të parë të fushatës.
Pak përpara rrethit të dytë të votimeve, Qeveria shpalli një plan të madh për riparimin dhe ndërtimin e shkollave të reja nëpër gjithë vendin, duke përfshirë edhe disa komuna në të cilat kandidatët e partive qeveritare po garonin.
Bashkarisht, këto instanca të përzierjes së kufirit mes partisë dhe shtetit rrisin shqetësimet për nivelin e garimit për kandidatët, dhe janë në kundërshtim me paragrafin 5.4 të OSBE Dokumentit të Kopenhagës nga viti 1990.
35 Autoritetet duhet të shfaqin vullnet më të madh politik për të mundësuar dallim të mjaftueshëm mes shtetit dhe partisë.
Garancionet ekzistuese ligjore, siqë është Neni 8-a dhe 9 nga Kodi Zgjedhor, duhet të interpretohen në një mënyrë konzistente me qëllim që të parandalohet konflikt interesash mes pozitave të pushtetit ekzekutiv, të cilat kërkojnë neutralitet, dhe kandidatëve të cilët aspirojnë avantazh politik.
Dispozitat duhet më tej të plotësohen për të përfshirë mekanizma për detyrim.
Sa u takon zhvillimeve pozitive, disa kandidatë të BDI-së, partner në koalicionin qeveritar, të cilët mbanin pozita zyrtare dhanë dorëheqje përpara fillimit të fushatës.
X. FINANCIMI I FUSHATËS
Financimi i fushtës rregullohet me Kodin Zgjedhor dhe Ligjin për Financimin e Partive Politike.
Të gjithë garuesit në zgjedhje janë të detyruar të hapin xhiro-llogari të posaçme bankare për donacionet e fushatës dhe shpenzimet, dhe të japin raporte me detajet e financimit të fushatës.
Ky kusht u përmirësua me amandamentet e vitit 2012 në Kodin Zgjedhor, të cilat kërkojnë që çdo garues në zgjedhje të marrë një numër të vetëm për tatim, me qëllim që ta hapi xhiro-llogarinë e tij bankare.
Amandamentet më tej sqarojnë se të mirat dhe shërbimet e shitura me çmime me lëshim duhet të evidentohen si donacione xhentilësie, dhe duhet të llogariten sipas çmimit të tregut.
Grupi i Shteteve kundër Korrupsionit i Këshillit të Evropës (GRECO) në Raportin për Përputhshmëri për vitin 2012, e shënoi këtë ndryshim si një gjë pozitive.
Financimi i fushatës në shumicë mbështetet në taksat e anëtarësisë dhe donacionet.
Limiti ligjor për donacione nga individë është 5,000 euro, ndërsa limiti për persona juridik është 5 përqind nga të ardhurat e tyre në vitin e kaluar.
Donacione nga burime të huaja dhe publike nuk mund të pranohen.
Siqë është rekomanduar paraprakisht, dallimi në natyrën e limiteve mes individëve dhe personave juridik duhet të rishqyrtohet.
Dispozitat aktuale janë diskriminuese, dhe u japing avantazh të padrejtë entiteteve të mëdha.
Shpenzimet e fushtës kufizohen në 180 denarë (3 euro) për çdo votues të regjistruar në komunën në të cilën lista është dorëzuar.
Kodi Zgjedhor nuk përcakton asgjë për atë se a vlen ose jo kufizimi për shpenzimet për të dy rrethet e zgjdhjeve.
Neni 84 i Kodit Zgjedhor do të ketë dobi nga sqarime të mëtejshme për të përcaktuar se a vlejnë kufizimet për shpenzime në raste kur mbahen zgjedhje me dy rrethe.
Garuesit në zgjedhje kanë detyrë që të dorëzojnë dy raporte të përkohshme dhe një raport përfundimtar për shpenzimet e tyre tek KSHZ-ja, Enti Shtetëror për Revizion dhe Komisioni Shtetëror për Parandalimin e Korrupsionit (KSHPK).
Këto raporte publikohen, ndihmojnë në ndërtimin e transparencës dhe i mundësojnë personat që të bëjnë një përzgjedhje të informuar përpara se ta japin votën e tyre.
Edhe pse Ministria e Financave siguroi një formular për raportim, dhe i trajnoi partitë politike para zgjedhjeve për atë se si ta plotësojnë formularin, formularet e reja nuk kërkonin nga kandidatët që t’i ndajnë shpenzimet sipas detajeve.
Pa këtë përvijim të detajuar nuk është e mundshme që raportet të shqyrtohen në tërësi.
38 Rekomandohet që të përpilohen formulare më të detajuara për raportim lidhur me financimin e fushatës, të cilat do t’i detyrojnë kandidatët që shpenzimet t’i specifikojnë.
Raporti i parë për financimin e fushatës duheshte të dorëzohet më 14 mars dhe sipas KSHZ-së, 84 nga 121 raporte u dorëzuan në kohë.
Raporti i dytë duheshte të dorëzohet më 23 mars dhe 56 nga 121 u dorëzuan në kohë.
Nuk ka gjobë për mosdorëzimin e raporteve parazgjedhore.
Sipas raporteve të dorëzuara financiare, VMRO-DPMNE-ja ka shpenzuar pesë here më shumë gjatë periudhës së fushatës se konkurruesi i saj më i afërt.
Në pajtim me praktikat e mira, raportet përfundimtare për financimin e fushatës duhet të dorëzohen 30 ditë nga votimi, mirëpo ligji nuk është i qartë për atë se a i referohet kjo rrethit të parë të votimit apo të dytë.
39 Sipas ndryshimeve të fundit të ligjit, njëherit që raportet të dorëzohen, Enti Shtetëror për Revizion duhet t’i shqyrtojë ato brenda 60 ditëve dhe në rast të evidentimit të parregullësive të cilat janë në kundërshtim me dispozitat në Kodin Zgjedhor, të inicojë procedura për kundërvajtje.
Duhet të konsiderohet inicimi i sanksioneve proporcionale dhe zhbindëse për mosdorëzimin e raporteve parazgjedhore për financimin e fushatës.
Ligji gjithashtu duhet me qartësi të përcaktojë kushtet për financimin e fushatës, në rastin e organizimit të një rrethi të dytë të zgjedhjeve.
Meqenëse dorëzuesit e listave janë të detyruar që të dorëzojnë një raport të unifikuar për të gjitha listat e tyre pa mos e ndarë atë sipas komunave, nuk është e mundshme që të përcaktohet se a janë respektuar kufizimet lidhur me shpenzimet.
Rekomandohet që garuesit në zgjedhje të detyrohen që të sigurojnë përvijim të shpenzimeve sipas komunave, me qëllim që të vlerësohet se a janë respektuar rregullat për financimin e fushatës.
XI. MEDIAT
A. KLIMA MEDIATIKE
Numri i madh i mediave të regjistruara në vend janë të ndara në bazë gjuhësore dhe politike.
Televizioni është burimi kryesor i informimit politik në vend.
Në plotësim të tre kanaleve të transmetuesit publik, Radio Televizioni i Maqedonisë (RTM), 4 kanale komerciale transmetohen në nivel kombëtar, si dhe një numër i kanaleve rajonale dhe lokale.
RTM-ja financohet nga një taksë për transmetim, e cila paguhet nga amvisëritë dhe personat juridik.
Në vend, gjithashtu funksionojnë rreth 80 radio dhe 9 gazeta ditore, por edhe interneti përdoret shpesh si burim për informata politike.
Që nga zgjedhjet e fundit, mbyllja e dy transmetuesve dhe një numër të mediave të shtypit, shumë e ka zvogluar numrin e mediave të cilat janë kritike ndaj qeverisë.
Në plotësim, qeveria është reklamuesi më i madh individual në vend, dhe disa bashkëbisedues të MVZ-së së OSBE/ODIHR-së e kuptonin shpërndarjen e reklamave qeveritare si shpërblim për politikat lojale editoriale.
40 Këshilli për Radiodifuzion (KR) është i vetmi organ rregullues për mediat.
Anëtarët e KR-së emërohen nga Kuvendi në bazë të propozimit të disa institucioneve jo të ndërlidhura me mediat.
Ky proces shton shqetësimet lidhur me kapacitetin profesional të anëtarëve të KR-së për t’i zbatuar detyrat e tyre.
Duhet të konsiderohet përcaktimi i kushteve për emërimin e anëtarëve në Këshillin për Radiodifuzion, duke i dhënë përparësi profesionalizmit dhe paanshmërisë, dhe jo afërsisë politike.
B. KORNIZA LIGJORE
Mbulimi i fushatës zgjedhore nga ana e mediave rregullohet nga Kodi Zgjedhor, Ligji për Veprimtari Radiodifuzive, si dhe rregulloret e ndryshme të miratuara nga KR-ja.
Më 12 nëntor të vitit 2012, si një veprim pozitiv u dekriminalizua shpifja.
41 Sipas kornizës ligjore, të gjithë transmetuesit duhet të sigurojnë mbulim të balancuar të të gjitha përmbajtjeve të ndërlidhura me zgjedhjet.
Pas shpalljes së zgjedhjeve, mirëpo para fillimit zyrtar të fushatës, ndalohet çdo lloj lajmi i cili mund të duket se është në favor të cilës do partie politike ose kandidati.
Me fillimin zyrtar të periudhës së fushatës, mediat elektronike janë të detyruara që të sigurojnë qasje të barabartë në media.
Mirëpo, korniza ligjore nuk është e qartë sa i takon rregullimit të mbulimit mediatik në rrethin e dytë të zgjedhjeve.
Rekomandohet që në kornizën ligjore qartësisht të përvijohen dispozita për rrethin e dytë të fushatës në media.
RTM-ja nuk ka të drejtë të transmetojë reklama të paguara politike, por është e detyruar që të ndajë kohë për prezantime politike pa pagesë.
Korniza ligjore nuk e adreson kohëzgjatjen e kohës së falur, e as atë se kur e njejta duhet të transmetohet.
RTM-ja vendosi që çdo kandidati për kryetar komune t’i japë nga dy minuta, dhe nga një minut për çdo listë të kandidatëve për këshill komunal.
Garuesit në zgjedhje shfaqën interes parcial për ta përdorur kohën falas, për shkak të kohës së shkurtër e cila u jepeshte dhe fakti se transmetimet bëheshin jashtë kohës me shikueshmëri më të madhe.
RTM-ja vendosi që garuesve në rrethin e dytë mos tu japë kohë falas për reklamim, për shkak se korniza ligjore këtë nuk e kërkonte prej tyre, dhe në këtë mënyrë e kufizoi mundësinë e votuesve për të bërë një përzgjedhje të informuar.
Duhet të konsiderohet përcaktimi i kohëzgjatjes minimale për prezantime falas e cila u jepet garuesve në zgjedhje, dhe kërkesa që prezantimet falas të transmetohen gjatë kohës me shikueshmëri më të madhe.
Konsideratë duhet t’i jepet përcaktimit të kohës falas për transmetim për garuesit në zgjedhje gjatë rrethit të dytë të zgjedhjeve.
Ka mospërputhshmëri mes Kodit Zgjedhor dhe Ligjit për Veprimtari Radiodifuzive lidhur me sasinë e reklamave të paguara politike të lejuar në mediat private.
Sipas të dhënave të shpallura nga Komisioni Shtetëror për Parandalimin e Korrupsionit, shumica e kohës dhe hapsirës për reklamim të paguar politik është blerë nga VMRO-DPMNE-ja, dhe në një masë më të vogël nga BDI-ja.
43 Në shumicën e rasteve, VMRO-DPMNE ka fituar lëshime prej 20 përqind deri më 75 përqind nga çmimi fillestar për reklama të paguara, siqë është shënuar në çmimoren e publikuar përpara fillimit të fushatës.
Lëshimet e tilla të çmimeve nuk ishën të shënuara në çmimoret dhe ishën të negociuara në vend nga ana e mediave, duke e anëshkaluar parimin e barazisë.
Kodi Zgjedhor dhe Ligji për Veprimtari Radiodifuzive duhet të harmonizohen lidhur me sasinë e reklamimit të paguar e cila është e lejuar.
KR-ja ka detyrë që t’i mbikqyrë mediat elektronike gjatë periudhës së fushatës dhe të reagojë në rast të identifikimit të parregullësive.
Përderisa monitorimi i mediave nga ana e KR-së mundësoi që në kohë të identifikohen parregullësitë, dështoi që të sigurojë zgjidhje në kohë dhe të mjaftueshme për parregullësitë e identifikuara.
Monitorimi i mediave nga KR-ja identifikoi mungesë të mbulimit të balancuar gjatë rrethit të parë dhe të dytë të fushatës, në shumicën e mediave të monitoruara.
Megjithatë, organi reagoi ndaj këtyre shkeljeve vetëm tre javë pas rrethit të dytë, duke inicuar masa kundërvajtëse për tetë media dhe kryeredaktorët e tyre.
KR inicoi 41 procedura kundërvajtëse ndaj 26 mediave dhe kryeredaktorëve të tyre, për shkeljen e rregullave për reklamim të paguar politik dhe transmetimin e reklamave të paguara nga buxheti i shtetit.
Në plotësim, monitorimi nga KR-ja evidentoi mungesë të balancit tek lajmet e shumicës së mediave elektronike kombëtare, të cilat favorizonin partitë qeveritare, si dhe shkeljen e rregullave për prezantimin e anketave nga Siteli dhe radioja e RTM-së.
KR nuk ndërmorri asgjë lidhur me këto çështje përpara ditës së zgjedhjeve.
C. VËZHGIMI I MEDIAVE NGA MVZ-JA E OSBE/ODIHR-SË
MVZ-ja e OSBE/ODIHR-së bëri monitorimin mediatik të mediave më të mëdha elektronike dhe të shtypit, gjatë të dy periudhave të fushatës.
44 Edhe pse të gjitha mediat e monitoruara siguruan një mbulim të gjërë të fushatës në lajmet e tyre, shumica e tyre shfaqën favorizim të madh të partive në pushtet, edhe në aspekt të kuantitetit, edhe në aspekt të përmbajtjes së raportimit.
Në plotësim, të gjitha mediat e mbikëqyrura elektronike, përveç televizionit Telma, rregullisht i mbuluan aktivitetet qeveritare, por nuk arritën të bëjnë dallim ndërmjet aktiviteteve shtetërore dhe fushatës së partive.
Ky model ishte edhe më i dukshëm gjatë rrethit të dytë të fushtës, kur mediat u fokusuan në aktivitetet qeveritare në komunat gjatë rrethit të dytë të zgjedhjeve.
Televizioni publik RTM-ja dështoi që të ofrojë mbulim të balancuar të fushatës.
RTM-1 29 përqind të lajmeve ia kushtoi qeverisë në rrethin e parë (21 përqind në rrethin e dytë) dhe 27 përqind VMRODPMNE-së (37 përqind në rrethin e dytë), kryesisht me ton neutral ose pozitiv.
LSDM-ja kishte mbulim ekskluzivisht neutral ose negativ prej 24 përqind në rrethin e parë (29 përqind në rrethin e dytë).
RTM-2, me program në gjuhët e pakicave, kishte qasje të ngjashme, dhe 27 përqind të mbulimit kryesisht neutral në rrethin e parë (15 përqind në rrethin e dytë) ia kushtoi qeverisë, si dhe 21 përqind BDI-së qeverisëse (33 përqind në rrethin e dytë), ndërsa PDSH-ja fitoi 9 dhe 16 përqind të mbulimit kryesisht neutral në rrethin e parë dhe respektivisht në rrethin e dytë.
Në plotësim të lajmeve të tyre në rrethin e parë të fushatës RTM-1 dhe RTM-2 krijuan një program të posaçëm për zgjedhjet, Kronika Zgjedhore, për të siguruar transmetim më të detajuar të aktiviteteve të fushatës.
Mirëpo ky program u transmetua jashtë kohës me shikueshmëri më të madhe, duke e kufizuar në një masë të madhe audiencën e saj.
Përderisa më tepër se gjysma e emisionit Kronika Zgjedhore në RTM-1 ishte e dedikuar për tubimet e VMRO-DPMNE-së, RTM-2 ndau mes 17 dhe 20 pëqind të mbulimit të tillë për pesë garuesit më të mëdhenj (VMRO-DPMNE, LSDM, BDI, PDSH, RDK).
Kornika Zgjedhore nuk u përgatit për rrethin e dytë të fushatës.
Përderisa RTM-1 nuk organizoi asnjë debat, RTM-2 organizoi 17 debate mes garuesve shqiptarë etnik gjatë rrethit të parë të zgjedhjeve; shumica e tyre në favor të BDI-së.
Një sërë përpjekjesh për të organizuar debate në mediat private dështuan, duke raportuar se kjo është kështu për shkak të mungesës së interesit nga ana e VMRO –DPMNE-së qeverisëse.
Sa u përket kanaleve private, Sitel dhe Kanal 5 i favorizuan partitë në pushtet dhe kishin qëndrim kryesisht negativ ndaj opozitës, ndërsa TV Telma, Alfa dhe Alsat-M, ofruan mbulim më neutral.
Sitel, televizioni më i famshëm privat në vend e favorizoi VMRO-DPMNE-në duke i kushtuar 49 përqind në rrethin e parë (42 përqind në rrethin e dytë) dhe atë transmetim kryesisht pozitiv, ndërsa LSDM-ja fitoi 21 përqind në rrethin e parë (32 përqind në rrethin e dytë) me ton kryesisht negativ.
Tendenca të ngjajshme u vërejten edhe tek Kanal 5, i cili në rrethin e parë kushtoi 36 përqind (34 përqind në rrethin e dytë) transmetim kryesisht pozitiv dhe neutral për VMRO-DPMNE-në dhe 26 përqind në rrethin e parë (23 përqind në rrethin e dytë) të transmetimit kryesisht negativ dhe neutral për LSDM-në.
Edhe pse Telma u siguroi të gjithë garuesve kryesisht transmetim neutral, i kushtoi pak më shumë kohë LSDM-së.
Gjatë lajmeve LSDM-ja fitoi 32 përqind në rrethin e parë (35 në rrethin e dytë), ndërsa VMRO-DPMNE-ja fitoi 25 përqind në rrethin e parë (28 përqind në rrethin e dytë).
Në plotësim, Alfa siguroi transmetim kryesisht neutral dhe të balancuar të fushatës, edhe pse prej kohe në kohë favorizonte VMRO-DPMNE-në dhe Qeverinë.
Gjatë të dy rretheve zgjedhore, Alsat-M fokus më të madh kishte mbi partitë etnike shqiptare duke i kushtuar 24 përqind në rrethin e parë (26 përqind në rrethin e dytë) BDI-së, ndërsa 12 përqind në rrethin e parë (15 përqind në rrethin e dytë) i kushtoi PDSH-së.
Në Alsat-M, VMRO-DPMNE-ja dhe LSDM-ja fituan transmetime proporcionalisht të ngjajshme edhe në rrethin e parë të fushatës, edhe në rrethin e dytë.
Krahasuar me mediat elektronike, mediat e shtypit shfaqën një spektër më të gjërë të pikëpamjeve.
Dnevnik dhe Nova Makedonija në përgjithësi ofruan një pikturë të balancuar të fushatës, duke qenë më kritike ndaj LSDM-së dhe partive të tjera të opozitës.
Fokus ishte shumë kritik ndaj Qeverisë dhe koalicionit qeverisës.
Të dy gazetat në gjuhën shqipe, Koha dhe Zhurnal+, ishën kryesisht të fokusuara në aktivitetet e Qeverisë dhe BDI-së.
XII. VËZHGUESIT NDËRKOMBËTARË DHE TË QYTETARËVE
Kodi Zgjedhor mundëson që zgjedhjet të vëzhgohen nga vëzhgues ndërkombëtar dhe qytetarë, si dhe përfaqësues të autorizuar të kandidatëve në të gjitha nivelet e administratës zgjedhore.
Grupet vëzhguese të qytetarëve, të cilat e zbarkuan numrin më të madh të vëzhguesve ishën MOST, CIVIL dhe Instituti për Demokraci.
Në pajtim me një rekomandim paraprak të OSBE/ODIHR-së, të gjithë vëzhguesit kishën të drejtë të marrin kopje të procesverbalit me rezultatet zgjedhore nga KZK-ja dhe të KZ-ja.
Në rrethin e parë, vëzhguesit e qytetarëve ishën prezent gjatë hapjes në 72 përqind të vendvotimeve të mbikqyrura nga MVZ-ja e OSBE/ODIHR-së, gjatë procesit votues në 74 përqind të vendvotimeve, dhe gjatë procesit të numërimit në 80 përqind të vendvotimeve.
Në plotësim, përfaqësuesit e autorizuar të kandidatëve ishën prezent në 96 përqind të vendvotimeve të vizituara nga MVZ-ja e OSBE/ODIHR-së.
XIII. ANKESAT DHE PARASHTESAT PARA DITËS SË ZGJEDHJEVE
Mbrojtja e të drejtës zgjedhore garantohet në Kodin Zgjedhor, i cili mundëson bërjen e parashtesave tek organe të ndryshme administrative dhe juridike.
KSHZ-ja ka jurisdiksion mbi ankesat lidhur me regjistrimin e votuesve, shkeljen e të drejtës së qytetarëve për të votuar në ditën e zgjedhjeve, dhe për votimin, numërimin dhe grumbullimin e rezultateve.
Apelimet kundër vendimeve të tilla ndëgjohen nga Gjykata Administrative, vendimet e të cilës janë përfundimtare.
Sipas Nenit 37(16) nga Kodi Zgjedhor, KZK-të gjithashtu kanë autoritet për të vendosur lidhur me ankesat, mirëpo jurisdiksioni i saktë i KSHZsë dhe KZK-ve lidhur me ankesat është i paqartë.
Si rezultat, KZK-të ia transmetuan për shqyrtim KSHZ-së të gjitha ankesat lidhur me zgjedhjet.
Jurisdiksioni lidhur me ankesat para ditës zgjedhore do të ketë dobi nga një përshkrim të detajuar për kompetencat e KSHZ-së dhe KZK-ve.
Afatet kohore për sjelljen e vendimeve për konfliktet e ndërlidhura me zgjedhjet janë të shkurtëra.
Në kundërshtim me rekomandimet paraprake të OSBE/ODIHR-së dhe Komisionit të Venecisë, korniza kohore për sjelljen e vendimeve lidhur me ankesat për dorëzimin e listave të kandidatëve është shkurtuar për 24 orë, duke i shtuar kërkesat nga gjykatësit që të sjellin vendim mbi ankesat, në veçanti kur gjykata duhet të vendosë për ankesa të shumta përnjëherë.
Sidoqoftë, Gjykata Administrative i respektoi afatet kohore gjatë këtyre zgjedhjeve.
Duhet të konsiderohet zgjerimi i afatit kohor për sjelljen e vendimeve lidhur me ankesat nga ana e gjykatave, duke siguruar që i njejti të jetë mjaft i shkurtër për të siguruar një zgjidhje efektive.
Pavarësisht nga rekomandimet paraprake të OSBE/ODIHR-së, KSHZ-ja ende nuk ka miratuar një procedurë të detajuar për parashtrimin dhe zgjidhjen e ankesave.
Mungesa e procedurave të qarta për trajtimin e ankesave përpara ditës zgjedhore nga ana e KSHZ-së ndikon mbi korrigjimin efektiv, siqë është paraparë në paragrafin 5.10 të OSBE Dokumentit të Kopenhagës nga viti 1990.
45 Numri i ankesave të dorëzuara dhe mungesa e resurseve për t’i shqyrtuar ankesat do të thotë se shumë ankesa kaluan pa mos u adresuar, dhe kjo rezultoi në një zbatim jokonzistent të Kodit Zgjedhor.
Legjislacioni zgjedhor duhet të sigurojë një proces të qartë dhe të detajuar për garuesit në zgjedhje dhe votuesit për të paraqitur ankesa dhe parashtesa, të cilat burojnë nga shkeljet e pretenduara të Kodit Zgjedhor dhe dispozitat e miratuara nga KSHZ-ja.
Gjithashtu, mund të konsiderohet krijimi i një Departamenti Juridik në kuadër të KSHZ-së, i cili do t’i informojë anëtarët e KSHZ-së për gjendjen ligjore dhe skicë dokumentet ligjore, si dhe për justifikimet.
Njëmbëdhjetë ankesa u dorëzuan në Gjykatën Administrative gjatë periudhës së regjistrimit të kandidatëve, të cilat e kontestonin rrefuzimin e listave të kandidatëve nga ana e KZK-ve, nga të cilat katër u miratuan.
Me zgjerimin e afatit për regjistrimin e kandidatëve, tre lista të kandidatëve të cilat inicialisht u rrefuzuan nga KZK-të për shkak të dorëzimit të vonshëm u ridorëzuan dhe u pranuan.
Për shkak të mungesës së procedurave të qarta dhe afateve për trajtimin e ankesave përpara ditës së zgjedhjeve, KSHZ-ja nuk solli vendim për 431 ankesa të dorëzuara përpara ditës zgjedhore në rrethin e parë lidhur me pretendimet për fushatë të hershme.
Për tu garantuar korrigjimi efektiv, duhet të konsiderohet përcaktimi i afateve për KSHZ-në për hetimin e ankesave lidhur me bërjen e fushatës së hershme.
Ankesat të cilat pretendojnë kundërvajtje zgjidhen nga gjykatat themelore, me mundësi për apelim në Gjykatën e Apelit.
MVZ-ja e OSBE/ODIHR-së u informua se asnjë ankesë nuk është paraqitur tek gjykatat themelore gjatë fushatës zgjedhore.
Përfaqësues të disa partive politike i treguan MVZ-së të OSBE/ODIHR-së se ato kanë mungesë besimi në procedurat për ankim dhe aftësinë e këtyre gjykatave për t’i zgjidhur ato në mënyrë neutrale.
Shtatëdhjetë e tre parashtesa janë dorëzuar nga LSDM-ja në KSHPK për keqpërdorimin e resurseve shtetërore nga VMRO-DMPNE gjatë fushatës zgjedhore.
Këto parashtesa nuk u trajtuan para përfundimit të periudhës zgjedhore.
Më 3 prill, KSHPK shpalli inicimin e një procedure kundërvajtëse ex officio kundër Andrej Zhernovskit, kandidat i opozitës në komunën Qendër (Shkup), për parregullësi të pretenduara në raportet financiare gjatë kohës kur ai ka qenë deputet në Kuvend mes 2002 dhe 2011.
Z. Zhernovski pohonte se momenti i shpalljes së këtij veprimi ishte politikisht i motivuar.
Mund të konsiderohet krijimi i afateve për Komisionin Shtetëror për Parandalimin e Korrupsionit për t’i hetuar ankesat lidhur me keqpërdorimin e resurseve shtetërore gjatë fushatës, dhe duhet të sigurohen resurset e nevojshme për t’i zgjidhur ato për një kohë të arsyeshme.
XIV. DITËT ZGJEDHORE
A. VOTIMI NË RRETHIN E PARË
Votimi i hershëm u mbajt më 23 mars për votuesit të cilët votojnë në shtëpi, të burgosurit dhe personat e zhvendosur brenda vendit.
Vlerësimi i përgjithshëm i MVZ-së së OSBE/ODIHR-së ishte pozitiv në 61 nga 72 raste të vëzhguara.
Megjithatë, në 14 raste gjatë votimit në shtëpi nuk u respektua fshehtësia e votës, ndërsa njohja e procedurave nga ana e votuesve u vlerësua negativisht në 4 raste.
Vëzhguesit e MVZ-së së OSBE/ODIHR-së gjithashtu vërejtën se disa të burgosur nuk ishën të përfshirë në listat e votuesve.
Në përgjithësi, dita e zgjedhjeve ishte e qetë dhe paqësore, ndonëse u vërejtën disa parregullësi teknike.
Në ditën e zgjedhjeve MVZ-ja e OSBE/ODIHR-së vëzhgoi hapjen dhe votimin në 828 vendvotime dhe numërimin në 82 vendvotimeve, si dhe grumbullimin e rezultateve në 88 nga 81 KZK.
Vëzhguesit e MVZ-së të OSBE/ODIHR-së e vlerësuan hapjen e vendvotimeve pozitivisht në 99 përqind të vëzhgimeve.
Shtatëmbëdhjetë nga vendvotimet e vizituara u hapën me vonesa të shkurtëra, por kjo nuk i pengoi votuesit që të votojnë.
Në 14 vëzhgime, seksionet fillestare të protokolit nuk u plotësuan përpara hapjes, siqë edhe kërkohet nga Kodi Zgjedhor.
Parregullësi të tjera u vërejtën në një numër të vogël të rasteve, duke përfshirë edhe moskontrollimin e materialeve zgjedhore përpara hapjes nga ana e KZ-ve në katër vëzhgime, mosverifikimin e të qenurit e zbrazët të kutisë votuese nga ana e KZ-ve në pesë raste, dhe mbyllja joadekuate e kutive votuese nga KZ-ve në tre raste.
Vlerësimi i përgjithshëm i procesit votues ishte i mirë ose shumë i mirë në 94 përqind të monitorimeve.
Vëzhguesit nuk u penguan dhe mundeshin qartësisht t’i vëzhgojnë procedurat në 98 përqind të rasteve.
Megjithatë, parregullësi procedural u vërejtën në një numër të vendvotimeve të vizituara.
Kjo përfshinte votimin grupor në 15 përqind të vendvotimeve të vëzhguara, mosrespektimin e fshehtësisë së votës në 12 përqind të rasteve, votimi në emër të tjetërkujt në 3.5 përqind të rasteve, dhe mbyllja jo adekuate e kutive votuese në 3 përqind të rasteve.
Në 11 përqind të vendvotimeve të vëzhguara, votuesit u rrefuzuan për shkak se emrat e tyre nuk ishën në listen e votuesve në atë vendvotim të posaçëm.
Performanca e KZ-ve dhe njohja e procedurave të votimit nga ana e tyre u vlerësuara pozitivisht në 90 përqind të rasteve.
Disa parti i shprehën shqetësimet e tyre për numrin e madh të diasporës e cila u kthye në vend për të votuar në ditën e zgjedhjeve.
Në plotësim, MVZ-ja e OSBE/ODIHR-së vërejti se fshehtësia e votës mund të rrezikoheshte në 60 vendvotimet me më pak se 10 votues të regjistruar.
Për ta siguruar fshehtësinë e votës, autoritetet mund të konsiderojnë që numërimin e votave nga vendvotimet e vogla ta bëjnë në nivel komunal ose përmes mënyrave të tjera, duke e ruajtur integritetin e procesit zgjedhor.
Numërimi i votave u vlerësua pozitivisht në 66 nga 81 numërime të vëzhguara, dhe vëzhguesit kishën pamje të plotë në procedurat e numërimit në 97 përqind të rasteve.
Megjithatë, procedura për numërimin e votave nuk ishte mirë e organizuar në 24 raste të vëzhguara, dhe gabime procedural u vërejtën në 18 raste të numërimeve.
Përderisa transparenca e numërimit u vlerësua pozitivisht në 92 përqind të rasteve, protokoli i rezultateve nuk u vendos publikisht në 44 përqind të vendvotimeve të vëzhguara, siqë edhe kërkohet nga Kodi Zgjedhor.
B. VOTIMI NË RRETHIN E DYTË
Votimi i hershëm u mbajt më 6 prill për votuesit të cilët votojnë në shtëpi, të burgosurit dhe personat e zhvendosur brenda vendit.
Si edhe në rrethin e parë, fshehtësia e votës për votuesit të cilët votojnë në shtëpi vazhdoi të jetë problematike, dhe instancat e mospërfshirjes së të burgosurve në listat e votuesve përsëri u vërejtën.
Si edhe në rrethin e parë, votimi në shumicën e vendvotimeve të vizituara nga MVZ-ja e OSBE/ODIHRsë ishte i qetë dhe i organizuar, dhe procedurat në shumicë u respektuan.
Anëtarët e KZ-ve në vendvotimet e vizituara e menaxhuan procesin efektivisht.
U vërejtën instanca të votimit në grupe.
Edhe pse disa vendvotime e anuluan votimin për një periudhë të shkurtër për të zgjidhur disa çështje teknike ose ankesa, e njejta nuk ndikoi negativisht në procesin e votimit.
Si edhe në rrethin e parë, disa bashkëbisedues të OSBE/ODIHR-së i shprehën brengat e tyre për numrin e madh të diasporës e cila ktheheshte në vend me qëllim që të votojë në ditën e zgjedhjeve.
Në veçanti, disa parti e vënë në pyetje legjitimitetin e lejimit që të regjistrohen dhe votojnë maqedonasit etnik të cilët banojnë në Shqipëri.
Ky ishte një shqetësim i posaçëm në Komunën e Qendrës në Shkup, ku u raportua se një numër i madh i njerëzve janë regjistruar në listat e votuesve, edhe pse nuk ishën banor të Qendrës.
Në një numër të kufizuar të vendvotimeve të vëzhguara nga MVZ-ja e OSBE/ODIHR-së, numërimi i votave u bë në një mënyrë profesionale dhe transparente, me vetëm disa probleme procedurale të vërejtura.
C. NUMËRIMI DHE SHPALLJA E REZULTATEVE
Gjatë të dy rretheve, procesi i grumbullimit të votave u zhvillua në mënyrë profesionale, edhe përpos të disa problemeve teknike të hasura në rrethin e parë.
Vëzhguesit e MVZ-së të OSBE/ODIHR-së e vlerësuan procesin e numërimit dhe grumbullimit të votave si të mirë ose shumë të mirë në 93 përqind të rasteve të KZK-ve të vëzhguara në rrethin e parë, ku vëzhguesit në përgjithësi kishën mundësi që të vëzhgojnë pa asnjë pengesë.
Disa diskrepanca u vërejtën në protokolet e rezultateve të KZ-ve në 18 raste, mirëpo këto në shumicë u korrigjuan nga KZK-të.
Në rrethin e dytë të votimit, procesi i numërimit dhe grumbullimit të votave u administrua mirë në ato disa KZK të vizituara nga MVZ-ja e OSBE/ODIHR-së.
Rezultatet paraprake të rrethit të parë të zgjedhjeve lokale u shpallën në ueb faqen e KSHZ-së ashtu siqë pranoheshin nga KZK-të, me ndarje të votave sipas komunave dhe vendvotimeve.
Procesi ishte transparent dhe shumica e rezultateve të KZK-ve u shpallën në ueb faqen në mëngjesin pas zgjedhjeve.
Megjithatë, 41 komuna dështuan që t’i përmbahen afatit të shkurtër kohor për t’i shpallur rezultatet paraprake dhe rezultatet e 15 KZK ende nuk ishën të vendosura në ueb faqen e KSHZ-së deri në mëngjesin e 26 marsit.
Pas intervenimit të KSHZ-së dhe thirrjes për verifikim në KZK-të të cilat ishën me vonesë, rezultatet paraprake u shpallën të martën, 26 mars më 20:00 ora.
Pas përfundimit të procesit të ankesave, KSHZ-ja i shpalli rezultatet finale të rrethit të parë më 2 prill.
Gjatë rrethit të dytë të votimit, të gjitha KZK-të arritën që KSHZ-së t’ia dorëzojnë rezultatet në kohë, të cilat pastaj u publikuan në ueb faqen e KSHZ-së të ndara sipas komunave dhe vendvotimeve.
Afati aktual për shpalljen e rezultateve u kritikua nga KSHZ-ja dhe bashkëbiseduesve të tjerë të MVZ-së së OSBE/ODIHR-së për të qenë tepër i shkurtër.
48 Në rrethin e parë të zgjedhjeve u zgjodhen dyzet e nëntë kryetar komunash, me shumicën e votave të nevojshme.
Garat në rethin e dytë mes dy kandidatëve me numrin më të madh të votave u organizuan më 7 prill, në 29 komuna dhe Qytetin e Shkupit.
Më 7 prill, votimi duheshte të përsëritet për rrethin e parë në disa vendvotime në Dollnen dhe Strumicë.
XV. ANKESAT DHE PARASHTESAT PASZGJEDHORE
A. ANKESAT DHE PARASHTESAT PËR DITËN E ZGJEDHJEVE NË RRETHIN E PARË
Pas rrethit të parë të zgjedhjeve, 8 parti politike dhe koalicione dorëzuan gjithsej 402 ankesa në KSHZ, duke i sfiduar rezultatet në 476 vendvotime.
KSHZ-ja solli 173 vendime, duke pranuar 6 nga ankesat.
49 Shumica e ankesave u rrefuzuan në baza procedurale.
Për shembull, edhe pse Kodi Zgjedhor nuk kërkon në mënyrë të përpiktë që një shkelje në ditën zgjedhore të shënohet në protokolin e KZ ose KZK që KSH-ja ta shqyrtojë ankesën, në disa raste ankesat u rrefuzuan për këtë shkak.
Të tjera u rrefuzuan për shkak se në vendvotimin e njejtë nuk janë dorëzuar dy ankesa siqë kërkohet nga Kodi Zgjedhor.
Neni 31(2)(35) i Kodit Zgjedhor i cili i jep mandat KSHZ-së që ta kontrollojë materialin zgjedhor lidhur me ndonjë ankesë vetëm në rast kur për vendvotimin në fjalë janë dorëzuar dy ankesa, duhet të hiqet për shkak se e dëmton të drejtën në zgjidhje efektive.
Nuk duhet të ketë prag për numrin e ankesave të dorëzuara përpara se ato të shqyrtohen.
KSHZ-ja vendimet për ankesat në rrethin e parë të zgjedhjeve parimisht i solli sipas interesave politike, dhe jo bazës ligjore të ankesës, ku anëtarët votonin sipas bindjeve të tyre politike.
Anëtarët e KSHZ-së gjithashtu rregullisht dhe pa konzistencë votuan kundër shqyrtimit të materialit zgjedhor, përpara se të vendosin për cilësitë e një ankese.
Kjo rezultoi në sjelljen e vendimeve jo konzistente dhe kontradiktore për ankesat e bëra për parregullësitë e njejta.
Në bazë të ankesave të pranuara, KSHZ-ja i anuloi rezultatet në tre vendvotime në Strumicë për shkak të parregullësive në bazë të ankesave të bëra nga VMRO-DPMNE-ja, si dhe në një vendvotim në Dollnen në bazë të ankesës së PDSH-së.
Në komunën e Çairit, KSHZ-ja votoi që të shqyrtohet materiali zgjedhor në 13 vendvotime në bazë të ankesës së PDSH-së, e cila pohonte se rezultatet në protokolin e KZK-së nuk përputheshin me ato në protokolet e KZ-ve.
KSHZ-ja e pranoi ankesën dhe i ndryshoi rezultatet e 13 vendvotimeve, gjë e cila rezultoi në organizimin e rrethit të dytë në Çair.
Në plotësim, KSHZ-ja e shkarkoi KZK-në dhe anëtarët e 13 KZ-ve.
Rezultatet në shumë vendvotime u anuluan nga KSHZ-ja në bazë të Nenit 151 (1) të Kodit Zgjedhor, i cili e bën të detyrueshme anulimin e rezultateve në një vendvotim të caktuar në rastet e parregullësive të vogla.
Kjo mund të shkaktojë shkeljen e tërërsishme të të drejtës së votuesve në një vendvotim të tërë, pa mos bërë analizë për atë se a kanë ose jo efekt parregullësitë mbi rezultatet.
Rekomandohet që Neni 151(1) i Kodit Zgjedhor të ndryshohet me qëllim që të mundësohet që rezultatet zgjedhore të anulohen vetëm në rast të shkeljeve të rënda, të cilat ndikojnë mbi rezultatin e përgjithshëm zgjedhor.
Gjykata Administrative gjykoi për 142 ankesa kundër vendimeve të KSHZ-së, nga të cilat 141 u rrefuzuan si të papabaza.
U pranua një apelim i VMRO-DPMNE për një vendvotim në Kërçovë, mirëpo nuk u urdhërua organizimi i rrethit të dytë të votimit për shkak se rezultati final nuk do të ndryshonte.
Gjykimet publike të Gjykatës Administrative, siqë u vëzhguan nga MVZ-ja e OSBE/ODIHR-së, ishën formalistike dhe nuk dhanë mundësi që ankuesit të dorëzojnë dëshmi.
50 Vendimet e gjykatës në shumicën e rasteve bazoheshin mbi ankesën me shkrim, vendimin e KSHZ-së dhe protokolet e vendvotimeve.
Kjo pjesërisht ishte rezultat i numrit të madh të ankesave të dorëzuara dhe afatet e shkurtëra kohore që Gjykata të sjellë vendim.
Edhe pse Gjykata Administrative i përmbushi afatet ligjore, kapaciteti i tyre për t’i hetuar dhe përgatitur në mënyrë adekuate rastet në kuadër të afateve të caktuara kohore mbetet i pasigurtë.
B. ANKESAT DHE PARASHTESAT NË RRETHIN E DYTË
Partitë politike dhe koalicionet dorëzuan 387 ankesa në KSHZ lidhur me procedurat e votimit në rrethin e dytë të zgjedhjeve.
KSHZ-ja solli vendime për sfidat në 369 vendvotime, nga të cilat 2 u pranuan dhe 1 u pranua pjesërisht.
Shumica e ankesave u rrefuzuan në bazat e njejta si edhe ato të cilat u dorëzuan në rrethin e parë.
Në tre raste.
KSHZ-ja vendosi t’i hapë kutitë votuese dhe ta shqyrtojë materialin zgjedhor, si edhe në rrethin e parë, afatet për sjelljen e vendimeve nuk ishën në tërësi të respektuara dhe KSHZ-ja nuk ishte konzistente në sjelljen e vendimeve për ankesat e natyrës së njejtë.
Gjykata Administrative gjykoi për 136 parashtesa lidhur me vendimet e KSHZ-së.
Gjykata rrefuzoi 95 dhe pranoi 41 parashtesa, 36 të dorëzuara nga VMRO-DPMNE lidhur me vendvotime në Strugë dhe Qendër, dhe pesë të dorëzuara nga LSDM-ja lidhur me 4 vendvotime në Qytetin e Shkupit dhe 1 vendvotim në Gjorçe Petrov.
Në disa instanca Gjykata Administrative solli vendime kundërthënëse, duke i anuluar rezultatet në disa vendvotime ku u zbulua se në kutinë votuese ka një fletëvotimi më tepër se numri i njerëzve të cilët në fakt kanë votuar, dhe në raste të tjera duke sjellë vendim se kjo gjë nuk është e mjaftueshme për t’i anuluar rezultatet.
Më 14 prill, kryetari i Gjykatës Administrative dha dorëheqje pas publikimit të vendimeve për Strugën dhe komunën e Qendrës, duke pohuar se ai ka dhënë dorëheqje për arsye morale për shkak të ndarjeve etnike në mes gjykatësve të Gjykatës.
Pas vendimeve të Gjykatës Administrative, rreth i dytë i përsëritur i zgjedhjeve u organizua në 29 vendvotime në Qendër, në 9 vendvotime në Strugë dhe 1 vendvotim në Gjorçe Petrov më 21 prill.
Votim i rrethit të dytë u mbajt në të gjitha 39 vendvotimet në Dollnen.
MVZ-ja e OSBE/ODIHR-së nuk i vëzhgoi votimet e mbajtura më 21 prill.
KSHZ-ja i shpalli rezultatet finale më 23 prill.
XVI. REKOMANDIME
Rekomandimet e ardhshme, siqë janë të përvijuara përgjatë gjithë tekstit, ofrohen për konsiderim nga autoritetet, partitë politike dhe shoqërisë civile, me qëllim që të përkrahen përpjekjet për zbatimin e zgjedhjeve të cilat do të jenë në përputhshmëri me zotimet e OSBE-së, dhe standardet e tjera ndërkombëtare për zgjedhje demokratike.
Këto rekomandime duhet të ndërlidhen me rekomandimet paraprake të OSBE/ODIHR-së, të cilat kanë mbetur pa mos u adresuar.
OSBE/ODIHR-ja është e gatshme që t’i ndihmojë autoritetet e Ish-Republikës Jugosllave të Maqedonisë në përmirësimin e mëtutjeshëm të procesit zgjedhor dhe në përmbushjen e rekomandimeve të cilat janë të përmbajtura në këtë raport.
A. REKOMANDIME PRIORITARE
1. Reformat e Kodit Zgjedhor duhet t’i trajtojnë rekomandimet e identifikuara në këtë raport, si dhe raportet paraprake të OSBE/ODIHR-së dhe Komisionit të Venecisë.
Rekomandohet që Kodit Zgjedhor t’i shtohen dispozita të qarta për rrethin e dytë të zgjedhjeve lokale.
Reformat duhet të jnë gjithëpërfshirëse dhe të kompletuara shumë përpara zgjedhjeve të ardhshme.
2. Duhet të konsiderohet zbatimi i një shqyrtimi të procedurave për përpilimin dhe mirëmbajtjen e listave të votuesve.
Procedura të qarta, të koordinuara dhe transparente do ta përmirësojnë saktësinë e listave të votuesve dhe do të kontribuojnë në besimin e publikut.
3. Legjislacioni zgjedhor duhet të sigurojë një proces të qartë dhe të detajuar për garuesit në zgjedhje dhe votuesit për të paraqitur ankesa dhe parashtesa, të cilat burojnë nga shkeljet e pretenduara të Kodit Zgjedhor dhe dispozitat e miratuara nga KSHZ-ja.
Gjithashtu mund të konsiderohet krijimi i një Departamenti Juridik në kuadër të KSHZ-së, i cili do t’i informojë anëtarët e KSHZ-së për gjendjen ligjore dhe skicë dokumentet ligjore, si dhe për justifikimet.
4. Me qëllim që më tej të përforcohet besimi publik në procesin zgjedhor, dhe të sigurohet një mjedis i hapur për të bërë fushatë, autoritetet relevante duhet të ndërmarrin iniciativa më të mëdha për hetimin adekuat të akuzave për frikësimin e votuesve dhe të ndërmarrin veprime adekuate në rast të dëshmimit të shkeljes së të njejtës.
5. Rekomandohet që Neni 151(1) i Kodit Zgjedhor të ndryshohet me qëllim që të mundësohet që rezultatet zgjedhore të anulohen vetëm në rast të shkeljeve të rënda të cilat ndikojnë mbi rezultatin e përgjithshëm zgjedhor.
B. REKOMANDIME TË TJERA
Korniza Ligjore
6. Kodi Zgjedhor duhet të përcaktojë se çfarë ndodh me zgjedhjet lokale atëherë kur në rrethin e parë numri i votuesve të cilët kanë votuar, është më i vogël se një e treta e votuesve të regjistruar.
Administrata Zgjedhore
7. KSHZ-ja duhet më tej ta avancojë transparencën e saj, duke e respektuar rreptësisht kërkesën për publikimin e të gjitha procesverbaleve të takimeve në ueb faqen e saj.
Kodi Zgjedhor mund të plotësohet për të përcaktuar se procesverbalet duhet të publikohen jo më vonë se 48 orë pasiqë të mbahet seanca.
8. KSHZ-ja duhet t’i zgjedhë të gjitha ankesat dhe parashtesat në mënyrë të paanshme, pa peshën e konsideratave të motivuara në mënyrë politike.
Ligji duhet të interpretohet, zbatohet dhe përforcohet sipas qëllimeve të vetë ligjit.
9. KSHZ-ja duhet të sigurojë më tepër informata dhe edukim për votuesit, në veçanti sa i takon kohës dhe procedurave për freskimin e të dhënave personale në listën e votuesve, dhe për fshehtësinë e votës.
10. Rekomandohet që KZK-ve tu sigurohen resurset e nevojshme në kohë.
Në plotësim, transparenca e punës do të zmadhohet nëse KZK mbajnë vetëm seanca publike, të cilat do të paralajmërohen përpara kohe.
11. Duhet të konsiderohet organizimi frekuent dhe më i detajuar i trajnimeve për anëtarët e KZ-ve.
12. Për ta siguruar fshehtësinë e votës, autoritetet mund të konsiderojnë që numërimin e votave nga vendvotimet e vogla ta bëjnë në nivel komunal ose përmes mënyrave të tjera, duke e ruajtur integritetin e procesit zgjedhor.
Regjistrimi i votuesve
13. Duhet të konsiderohet një ndryshim i afatit kohor për finalizimin e listave të votuesve me qëllim që i njejti të jetë më afër ditës së zgjedhjeve.
Regjistrimi i kandidatëve
14. Kodi Zgjedhor mund të përfshijë dispozita specifike lidhur me kohën dhe kushtet për tërhekjen e listave të regjistruara të kandidatëve.
Mund të shqyrtohet edhe krijimi i mundësisë që një listë e kandidatëve të miratohet pjesërisht (për shembull, të pranohen vetëm emrat e kandidatëve në listë të cilët i përmbushin kriteret ligjore dhe të tjerët të fshihen nga lista).
Nëse dispozitat inicohen, rekomandohet që të krijohen mekanizma mbrojtëse që të mos keqpërdoret e drejta për tërhekjen e listave të kandidatëve.
15. Janë të nevojshme përpjekje të mëtejshme për rritjen e numrit të kandidatëve femra.
Duhet të konsiderohet ndryshimi i Nenit 64.5 nga Kodi Zgjedhor, ku i njejtë do të përcaktojë se në rast se një femër e zgjedhur nga një listë e kandidatëve për këshillin komunal jep dorëheqje, e njejta do të zëvendësohet nga femra e ardhshme në listë.
Fushata Zgjedhore
16. Autoritetet duhet të shfaqin vullnet më të madh politik për të mundësuar dallim të mjaftueshëm mes shtetit dhe partisë.
Garancionet ekzistuese ligjore, siqë është Neni 8-a dhe 9 nga Kodi Zgjedhor, duhet të interpretohen në një mënyrë konzistente me qëllim që të parandalohet konflikt interesash mes pozitave të pushtetit ekzekutiv të cilat kërkojnë neutralitet, dhe kandidatëve të cilët aspirojnë avantazh politik.
Dispozitat duhet më tej të plotësohen për të përfshirë mekanizma për detyrim.
Financimi i Fushatës
17. Siqë është rekomanduar paraprakisht, dallimi në natyrën e limiteve mes individëve dhe personave juridik duhet të rishqyrtohet.
Dispozitat aktuale janë diskriminuese dhe u japin avantazh të padrejtë entiteteve të mëdha.
18. Neni 84 i Kodit Zgjedhor do të ketë dobi nga sqarime të mëtejshme për të specifikuar se a vlejnë kufizimet për shpenzime në raste kur mbahen zgjedhje me dy rrethe.
19. Rekomandohet që të përpilohen formulare më të detajuara për raportim lidhur me financimin e fushatës të cilat do t’i detyrojnë kandidatët që shpenzimet t’i specifikojnë.
20. Duhet të konsiderohet inicimi i sanksioneve proporcionale dhe zhbindëse për mosdorëzimin e raporteve parazgjedhore për financimin e fushatës.
Ligji gjithashtu duhet me qartësi të përcaktojë kushtet për financimin e fushatës, në rastin e organizimit të një rrethi të dytë të zgjedhjeve.
21. Rekomandohet që garuesit në zgjedhje të detyrohen që të sigurojnë përvijim të shpenzimeve sipas komunave, me qëllim që të vlerësohet se a janë respektuar rregullat për financimin e fushatës.
Mediat
22. Duhet të konsiderohet përcaktimi i kushteve për emërimin e anëtarëve në Këshillin për Radiodifuzion, duke i dhënë përparësi profesionalizmit dhe paanshmërisë, dhe jo afërsisë politike.
23. Konsideratë duhet t’i jepet alokimit të kohës falas për transmetim për garuesit në zgjedhje gjatë rrethit të dytë të zgjedhjeve.
24. Rekomandohet që në kornizën ligjore qartësisht të përvijohen dispozita për rrethin e dytë të fushatës në media.
25. Duhet të konsiderohet përcaktimi i kohëzgjatjes minimale për prezantime falas e cila u jepet garuesve në zgjedhje, dhe kërkesa që prezantimet falas të transmetohen gjatë kohës me shikueshmëri më të madhe.
26. Kodi Zgjedhor dhe Ligji për Veprimtari Radiodifuzive duhet të harmonizohen lidhur me sasinë e reklamimit të paguar e cila është e lejuar.
27. Duhet të përcaktohen afate kohore të qarta dhe të mjaftueshme që Këshilli për Radiodifuzion të reagojë në mënyrë efektive ndaj shkeljeve të mediave.
Ankesat dhe Parashtesat
28. Jurisdiksioni lidhur me ankesat para ditës zgjedhore do të ketë dobi nga një përshkrim i detajuar për kompetencat e KSHZ-së dhe KZK-ve.
29. Duhet të konsiderohet zgjerimi i afatit kohor për sjelljen e vendimeve lidhur me ankesat nga ana e gjykatave, duke siguruar që i njejti të jetë mjaft i shkurtër për të siguruar një zgjidhje efektive.
30. Për tu garantuar korrigjimi efektiv, duhet të konsiderohet përcaktimi i afateve për KSHZ-në për hetimin e ankesave lidhur me bërjen e fushatës së hershme.
31. Mund të konsiderohet krijimi i afateve për Komisionin Shtetëror për Parandalimin e Korrupsionit për t’i hetuar ankesat lidhur me keqpërdorimin e resurseve shtetërore gjatë fushatës, dhe duhet të sigurohen resurset e nevojshme për t’i zgjidhur ato për një kohë të arsyeshme.
32. Neni 31(2) (35) i Kodit Zgjedhor i cili i jep mandat KSHZ-së që ta kontrollojë materialin zgjedhor lidhur me ndonjë ankesë vetëm në rast kur për vendvotimin në fjalë janë dorëzuar dy ankesa, duhet të hiqet për shkak se e dëmton të drejtën në zgjidhje efektive.
Nuk duhet të ketë prag për numrin e ankesave të dorëzuara që ato të shqyrtohen.
Departamenti për qeverisje të mirë
SKEMA PËR GRANT PËR BASHKËPUNIM NDËR-KOMUNAL 2009
UDHËZIME PËR KONKURRUESIT
Misioni Vëzhgues i OSBE-së në Shkup – Departamenti për qeverisje të mirë
SKEMA PËR GRANT PËR BASHKËPUNIM NDËR-KOMUNAL 2009
Përmbajtja:
1. Historiku
2. Objektivi i Programit për BNK të OSBE-së
3. Rregullat për këtë shpallje për propozime
3.1. Kriteri i të drejtës për konkurrim
3.1.2. Pranueshmëria e propozimeve
3.1.3. Pranueshmëria e kostove
4. Si të konkurrohet dhe procedurat që duhet respektuar
5. Vlerësimi dhe seleksionimi i konkurruesve
5.1   Kriteret e vlerësimit
1. Historiku
Bashkëpunimi Ndër-Komunal (BNK) është një mjet efektiv për dhënie të shumë shërbimeve qytetarëve, në veçanti nga ana e komunave të vogla.
Iniciativat e partneritetit në mes dy ose më shumë njësive të vetëqeverisjes lokale vetëm se janë një praktikë që ekziston në vend, dhe shumë administrata e konsiderojnë BNK si një strategji për tejkalimin e vështirësive në menaxhimin e të gjitha kompetencave që dalin nga Ligji i Vetëqeverisjes Lokale të vitit 2002.
Koncepti i bashkëpunimit ndër-komunal (BNK) është në princip i rregulluar me Ligjin për Vetëqeverisje Lokale por Ligji as nuk e definon strukturën ligjore të modeleve të BNK as nuk tregon fushat e shërbimeve ku duhet të aplikohet BNK.
Ligji vetëm se autorizon bashkëpunimin në mes të komunave duke lënë që natyra dhe instrumentet e nevojshme për këtë të jenë në bazë vullnetare dhe jo të detyrueshme.
2. Objektivi i skemës së OSBE-së për grant për BNK 2009
Objektivi thelbësor i skemës së OSBE-së për grant për BNK 2008 është për të përkrahur implementimin e partneriteteve ndër-komunale me anë të dhënies së stimulimeve financiare.
Skema për grant do të konceptohet si kontribut për realizimin e iniciativave për përfitim të ndërsjellë për të gjithë partnerët e propozuar dhe në asnjë rast nuk duhet të përdoret për të financuar harxhimet që janë në suaza dhe në kompetencë të komunave individuale.
3. Rregullat e skemës së OSBE-së për grant për BNK 2009
Lartësia maksimale e një aplikimi për grant është 20,000 Euro.
Shuma e përgjithshme e kësaj skeme për grant është 60,000 Euro.
Këto udhëzime – të cilat janë në pajtim me rregullat e OSBE-së për implementim dhe prokurim – i përcaktojnë rregullat e dorëzimit, seleksionimit dhe të implementimit të propozimeve për BNK.
Për çështjet të cilat nuk janë të rregulluara me anë të këtyre udhëzimeve atëherë do të aplikohen normat dhe rregullat e OSBE-së.
3.1. Kriteri i të drejtës për konkurrim
Ekzistojnë tre pako të kritereve e të drejtës për konkurrim.
- Konkurruesit të cilët mund të kërkojnë grant
- Propozimet për të cilat mund të akordohet granti – marrëveshje të pranueshme për BNK
- Lloje të kostove të cilat janë të pranueshme për grant
3.1.1. Përshtatshmëria e konkurruesve
Këto kritere duhet të plotësohen në kuptim kumulativ
Skema për grant është vetëm për komunat; aplikacionet duhet të vijnë ekskluzivisht nga ana e konsorciumit të dy ose më shumë komunave.
Për këtë arsye, aplikacionet e pranuara nga kompani publike dhe OJQ nuk do të pranohen.
Megjithatë, aktivitetet mund të kontraktohen për mbështetje tek palë të treta nëse këto palë pranojnë komunat propozues si pronarë të vetëm të projektit.
Palët e treta duhet të jenë të regjistruar së paku 12 muaj para botimit të udhëzimeve momentale.
-  lejohet të ketë vetëm një aplikacion prej një komune
Në rast se ka më shumë se një aplikacion të dorëzuar nga komuna (t), komuna(t) do të diskualifikohen.
- Aplikacionet duhet të jenë për BNK të më së paku dy komunave.
Aplikacionet duhet të përfshijnë së paku dy komuna.
Aplikacioni duhet të tregojë se cila komunë do të jetë përgjegjëse për menaxhimin e Programit.
Secili aplikacion për projekt duhet të definojë një konkurrues si partner udhëheqës të përgjithshëm i cili do të nënshkruajë – në emër të Kryetarit të Komunës – dhe të dorëzojë propozimin në emër të tjetrit (tjerëve).
Aplikacionet duhet të përmbajnë letra të miratimit nga të gjithë këshillat komunal të përfshirë, dhe një dokument të nënshkruar dhe të vulosur nga autoritetet relevante të komunës duke paraparë që të gjitha aktivitetet e ndërmarra në lidhje me projektin do të jenë plotësisht në pajtim me ligjet vendore.
Komuna udhëheqëse do të nënshkruajë kontratën me OSBE-në.
-  propozimet që veç më janë të financuara nuk do të pranohen.
Konkurruesi nuk duhet të dorëzojë propozim i cili është zbatuar më parë me fonde të siguruara nga donatorë tjerë.
Fondet nga ky grant mund të përdoren për aktivitete plotësuese të projekteve të financuara nga donator tjetër vetëm me një konsensus oficial të donatorit, i cili duhet të bashkëngjitet aplikacionit.
Në rast se propozim projekti – plotësisht ose pjesërisht – tashmë është dorëzuar deri te donatorë tjerë si pjesë e aktiviteteve tjera për mbledhje të fondeve nga ana e konkurruesit, duhet të shkruhet një letër relevante lidhur me të.
3.1.2. Pranueshmëria e propozimeve
Marrëveshjet BNK përmbajnë një pako të aktiviteteve të cilat duhet qartë të përshkruhen në Formularin e Aplikacionit për Grant, përfshirë këtu edhe dokumentacionin kur ai kërkohet.
Projektet të cilat kërkojnë intervenime infrastrukturore nuk do të pranohen në bazë të skemës për grant këtu të përshkruar.
Të gjitha aktivitetet të përfshira në mesin e kompetencave të numëruara në Ligjin për Vetëqeverisje Lokale të vitit 2002 dhe të Ligjit për Financim të Njësive të Vetëqeverisjes Lokale të vitit 2004 kanë të drejtë konkurrimi si propozime.
Të gjitha projektet e zgjedhura do të duhet të shndërrohen në marrëveshje ligjore mes OSBE-së dhe konsorciumit të propozuar; marrëveshjet do të përmbajnë datën e fillimit të aktiviteteve.
Të gjitha aktivitetet dhe kostot e tyre duhet të përmbushen deti më 31 dhjetor 2009.
Në asnjë rrethanë llojet e marrëveshjeve në vijim nuk do të konsiderohen të pranueshme:
Themelimi i ndërmarrjes së përbashkët komunale (publike) dhe kërkesa për paanësi
Themelimi i kompanive private
Konferenca dhe/ose punëtori të njëhershme: konferencat dhe ose punëtoritë mund të financohen vetëm në rast se ato janë pjesë e aktiviteteve me diapazon më të gjerë të zbatuara gjatë kohëzgjatjes së Programit.
Botimi i materialeve në lidhje me punëtoritë dhe konferencat jashtë fushës së diapazonit përfshirës të aktiviteteve nuk do të pranohet.
3.1.3 Pranueshmëria e Kostove
Vetëm kosto të pranueshme do të merren parasysh për grant.
Buxheti i Aplikacionit është një vlerësim i kostos dhe lartësia maksimale e kostove të pranueshme.
Komisioni për vlerësim mban të drejtën për të kërkuar sqarim i cili mund të çojë deri te kërkesa për modifikime ose reduktime me qëllim që të korrigjohen gabimet.
Resurset njerëzore
Kostot për stafin për menaxhim të projektit (lideri i ekipit + nëpunësi financiar) nuk duhet të tejkalojë 20 % të buxhetit të përgjithshëm.
Nëpunësit shtetërorë (përfshirë edhe stafin e komunës) nuk guxojnë të pranojnë kurrfarë pagese për punë të menaxhimit në lidhje me projektin, por përkrahja e tyre në menaxhimin e projektit mund të shënohet dhe të konsiderohet si kontribut jo i paguar nga konsorciumi i konkurruesve.
Lejohet angazhimi i ekspertizave në lidhje me sferën e propozimit.
Ekspertët e punësuar për zbatimin e projektit duhet të përzgjidhen me konkurs të hapur.
Komuna e cila vepron si udhëheqëse e projektit është përgjegjëse për vëzhgimin nëpunësve të administratës publike, të cilët mund të  angazhohen vetëm si ekspertë/konsulentë, nëse ata japin shërbime jashtë orarit të tyre të punës, dhe nëse po, ata duhet të jenë në pushim vjetor të aprovuar ose në pushim të posaçëm pa pagesë.
Të mirat dhe shërbimet
Blerja e të mirave dhe shërbimeve vlera e përgjithshme e të cilave është mbi 500 Euro duhet të bëhet me anë të një procedure ofertuese në të cilën së paku tri oferta çmimesh realisht përgjegjëse janë pranuar.
Propozimet duhet qartë të tregojnë përfituesit final nga gjerat e blera me fondet e OSBE-së.
Kostot për prokurimin e të mirave nuk mund të jenë më të larta se 30% të buxhetit të projektit.
Kontributi nga komunat
Propozimet duhet të përmbajnë evidencën e kontributeve nga konkurruesit në vlerë të përgjithshme prej së paku 20% të buxhetit të propozuar.
Hollësi për llojin e kontributit duhet dhënë në pajtim me kriteret e pasqyruara në formularin për aplikim dhe do t’i nënshtrohen vlerësimit nga ana e panelit seleksionues.
Kontributi jo i paguar nga fondi i projektit është harxhim aktual i bartur nga konkurruesi(t) dhe duhet të shënohet në buxhet të veçantë.
Këto kontribute mund të jenë rrogat e stafit të caktuar për projektin, marrja me qira e objekteve, përdorimi i pajisjeve dhe të ngjashme.
Në asnjë rrethanë llojet e kostove në vijim nuk do të konsiderohen si të pranueshme:
- Pagimi i detyrimeve (borxheve)
- Artikuj të buxhetit të financuar nga donator tjetër dhe/ose buxhet komunal
- Blerje të tokës, godinave
- Të drejtë për themelimin e ndërmarrjeve publike dhe/ose për blerje të aksioneve
- Kredi për palë të treta
4. Si të konkurrohet dhe procedurat që duhet respektuar
Komunat e interesuara duhet të dorëzojnë propozimet e tyre duke përdorur formularin për aplikim që gjendet në http://www.osce.org/tenders/38551.html
Aplikacionet duhet të dorëzohen në gjuhën maqedonase.
Nëse ekziston dëshira ato gjithashtu mund të dorëzohen në mënyrë plotësuese (përveç në versionin maqedonisht) edhe në cilëndo gjuhë tjetër zyrtare të pranuar brenda kufijve të Komunës në fjalë.
Një përmbledhje e shkurtë e propozimit në gjuhën angleze duhet të dorëzohet duke përdorë shabllonin e dhënë në Anekset.
Aplikacionet duhet të jenë të lidhura (të mos ketë fletë të ndara) dhe aplikacionet e plotësuara në dorë nuk do të pranohen.
Të gjithë dokumentet që kërkohen në bazë të udhëzimeve aktuale duhet t’i bashkëngjiten propozimit.
Aplikacionet duhet të pranohen në një zarf të vulosur dhe të regjistruar nga posta, korrieri ose me anë të dërgimit në dorë (vërtetim për pranim i nënshkruar dhe me datë do të jepet me pranim të zarfit) në adresën më poshtë:
Sektori për Reformë të Administratës Publike OSBE Misioni Vëzhgues në Shkup
Ndërtesa QBE Makedonija (kati 6të) Rr. 11 Oktomvri, Nr. 25, MK-1000 Shkup
Aplikacionet e dërguara me çfarëdo mjeti tjetër (p.sh. me faks ose me e-mail) ose të dërguara në adresë tjetër do të refuzohen.
Aplikacionet duhet të dorëzohen në një ekzemplar origjinal dhe katër kopje tjera.
Afati i fundit për pranimin e aplikacioneve është 31 korrik 2009 ora 17:30; çdo aplikacion i pranuar pas afatit të fundit automatikisht do të refuzohet përskaj faktit nëse vula postare tregon datë më të hershme se afati i fundit apo nëse shkaku i vonesës është lëshim i shërbimit korrier privat.
5. Vlerësimi dhe Seleksionimi i Konkurruesve (Paneli seleksionues + fazat)
Aplikacionet që plotësojnë të gjitha kriteret të pasqyruara në kaptinat e lartshënuara të këtyre udhëzimeve do të vlerësohen nga ana e panelit seleksionues të përbërë nga:
3 përfaqësues të Sektorit për qeverisje të mirë pranë OSBE Misionit Vëzhgues në Shkup
1 përfaqësues zyrë së Unionit Europian në Shkup
1 përfaqësues nga Ministria e Vetëqeverisjes Lokale
Rezultatet e seleksionimit do të publikohen në faqen e internetit të OSBE-së 15 ditë pas afatit të fundit për dorëzimin e aplikacioneve.
Konkurruesit e propozimeve të përzgjedhura do të informohen me postë.
Procesi i seleksionimit dhe vlerësimit do të realizohet në pajtim me kritere të fiksuara.
Konkurruesit e propozimeve të seleksionuara do të kontaktohen nga ana e përfaqësuesit të Sektorit për Reformë të Administratës Publike pranë OSBE Misionit Vëzhgues në Shkup; OSBE do të bën marrëveshje me 3 konsorciumet më të mira të përzgjedhura propozimet e të cilëve, sipas vendimit të panelit, do të përzgjidhen për implementim me grante të këtij projekti.
OSBE mban të drejtën për të modifikuar projekt propozimet e përzgjedhura para hyrjes në marrëveshje kontraktuese me komunat udhëheqëse të konsorciumeve.
5.1. Kriteret për vlerësim
Paneli për vlerësim do të rishikon të gjitha propozimet me të drejtë konkurrimi në pajtim me kriteret të theksuar më poshtë:
Vlerësimi i Aplikacioneve do të bëhet në dy faza, d.m.th. pëlqimi administrativ dhe teknik.
Pëlqimi administrativ:
Pëlqimi administrativ përfshinë kriteret në vijim:
1) Komuna ka dorëzuar NJË propozim si Komunë Udhëheqëse ose Partnere
2) Formulari i Aplikacionit është i mbyllur dhe i vulosur në çdo faqe nga ana e Kryetarëve e të GJITHA komunave
3) Vërtetim se Formulari i Aplikacionit është i shoqëruar me një miratim nga të GJITHË këshillat komunal sa i përket marrëveshjes për BNK dhe se një dokument i nënshkruar dhe i mbyllur nga ana e autoriteteve relevante të komunave duke treguar se të gjitha aktivitetet e ndërmarra në lidhje me këtë projekt do të jenë në pajtim të plotë me ligjet vendore.
4) Vërtetim se të gjitha pjesët e Formularit për Aplikim janë plotësuar
5) Vërtetim se shuma e kërkuar e grantit nuk e tejkalon shumën maksimale të buxhetit prej 20.000 Euro, duke mos përfshirë kontributet që nuk paguhen nga buxheti i projektit
Aplikacioni i cili nuk i përmbushë plotësisht kriteret për pëlqim administrativ do të refuzohen.
Pëlqimi teknik:
Vlerësimi i pëlqimit teknik do të bëhet në pajtim me kriteret fikse të theksuara në Tabelën e Vlerësimit:
1) Aplikacioni kontribuon për krijimin e sistemit dhe/ose të kushteve për dhënie të shërbimeve të përbashkëta ose të sistemit për administrim ose krijim të partneritetit të përbashkët për planifikim dhe koordinim të aktiviteteve të përbashkëta
2) Aplikacioni propozon strukturë menaxhimi për vendimmarrje për BNK të përbërë nga përfaqësues të gjitha komunave pjesëmarrëse
3) Modaliteti i zbatimit të projektit (cilësia e menaxhimit të propozuar të projektit)
4) Aplikacioni qartë shpjegon ndikimin e BNK të propozuar për përmirësimin e ekzekutimit të një detyre administrative ose dhënies së në shërbimi ose të një ekzekutimi e përbashkët të një aktiviteti
5) Aplikacioni demonstron qëndrueshmëri të një BNK edhe pas përfundimit të projektit
6) Shuma e propozuar e kontributeve jo të paguara nga fondi i projektit (së paku 20% të shumës së përgjithshme të grantit) dhe kontribut eventual në para të gatshme (minimum 4%)
Tabela e Vlerësimit
Kriteret
Komunat partnere në project jan me përbërje të ndryshme etnike
Egzistimi i një vlersimi të mundshëm bashkëpunimi ndërmjet komunave partnere
Administratë të përbashkët ose dhënie të komponentëve të shërbimeve të prezantuara në propozim
Komunat partnere duhet te paraqesin nje njesi natyrore, gjeografike apo territoriale ose nderlidhje
Të gjitha komunat konkurruese janë fqinje
Komponentët gjinor dhe multi-etnik janë të pranishme në propozim
Kontributet në para të gatshme nga konkurruesit (së paku 4% nga buxheti i përgjithshëm)
Cilësia e propozimit:
1) realizueshmëria e aktiviteteve të propozuara (afatet kohore dhe resurset kundrejt objektivave)
2) Struktura dhe mekanizmi për menaxhim të përbashkët i propozuar për koordinim mes partnerëve
3) Qëndrueshmëria pas përfundimit të projektit
4) Shpërndarje e drejtë e përfitimeve/rezultateve në mesin e konkurruesve
5) Benefiti qe te permiresoj marredheniet nderetnike dhe ndertimin mirëbesimit nemes komuniteteve
Kriteret në lidhje me cilësinë e propozimit do të merr notë prej 1 deri 10 në bazë të udhëzimeve në vijim:
1 = skajshmërisht i dobët
2 = shumë i dobët
3 = dobët
4 = pamjaftueshëm
5 = varfër
6 = pranueshëm
7 = arsyeshëm
8 = mirë
9 = shumë mirë
10 = shkëlqyeshëm
Misioni i Posaçëm i ODIHR-it për Vlerësimin e Zgjedhjeve Raporti përfundimtar
Në përgjigje të ftesës nga autoritetet e Republikës së Maqedonisë së Veriut dhe në përputhje me mandatin e saj, Zyra për Institucione Demokratike dhe të Drejtat e Njeriut e OSBE-së (ODIHR) krijoi një Mision të Posaçëm për Vlerësimin e Zgjedhjeve (MPVZ) për zgjedhjet e parakohshme parlamentare që u mbajtën më 15 korrik.
MPVZ-ja rifilloi procesin e vëzhgimit të zgjedhjeve filluar nga Misioni për Vëzhgimin e Zgjedhjeve i ODIHR-it (MVZ), i cili u pezullua në 17 mars pas futjes së kufizimeve për udhëtimet ndërkufitare në gjithë rajonin e OSBE-së për shkak të përhapjes së sëmundjes së koronavirusit (KOVID-19) në vitin 2019.
MPVZ-ja e ODIHR-it vlerësoi nëse procesi zgjedhor u zhvillua në përputhje me angazhimet e OSBE-së, detyrimet dhe standardet e tjera ndërkombëtare për zgjedhje demokratike, si dhe me legjislacionin e vendit.
Deklarata e Gjetjeve dhe Përfundimeve Paraprake e publikuar më 16 korrik doli në përfundimin se zgjedhjet e parakohshme parlamentare “u administruan në përgjithësi në mënyrë efektive mes përshtatjeve të ndërmarra në përgjigje të pandemisë së KOVID-19, por stabiliteti ligjor u cenua nga rishikimet thelbësore të Kodit Zgjedhor dhe të rregulloreve pasuese ad hoc të miratuara gjatë gjendjes së jashtëzakonshme.
Megjithëse me ton negativ, fushata zgjedhore ishte vërtet konkurruese dhe pjesëmarrësit mundën t’i përcillnin mesazhet e tyre pavarësisht kufizimeve në komunikimin tradicional.
Mbulimi mediatik i zgjedhjeve pati një mungesë të vlerësimit kritik të platformave, ndërsa dispozitat lidhur me reklamat e paguara politike favorizuan tre partitë më të mëdha.
Dita e zgjedhjeve kaloi pa probleme, pavarësisht sfidave teknike në publikimin e rezultateve dhe shqetësimeve në lidhje me regjistrimin e votuesve.”
Zgjedhjet e parakohshme parlamentare u caktuan fillimisht të mbaheshin më 12 prill të vitit 2020, por procesi zgjedhor u pezullua më pas për shkak të pandemisë së KOVID-19.
Gjendja e jashtëzakonshme e shpallur nga presidenti më 18 mars, fillimisht për 30 ditë, u zgjat katër herë dhe zgjati deri më 22 qershor.
Data e zgjedhjeve të 15 korrikut u përcaktua pas negociatave të gjata mes partive politike në lidhje me nevojën për të rikrijuar një qeveri dhe kuvend të përhershëm dhe për të marrë masa sigurie për mbajtjen e zgjedhjeve gjatë periudhës së pandemisë.
Zgjedhjet u zhvilluan në bazë të kornizës ligjore që u ndryshua thelbësisht në prag të shpalljes së zgjedhjeve, në kundërshtim me praktikat e mira ndërkombëtare.
Ndryshimet e paraqitura adresuan vetëm pjesërisht disa rekomandime të ODIHR-it, ndërsa rekomandimet e hershme në lidhje me ndryshimin e kufijve të njësive zgjedhore nga një organ i pavarur, të drejtat e personave me aftësi të kufizuara, universalitetin dhe barazinë e votës në njësinë zgjedhore jashtë vendit, dhe kontrollin efektiv të financimit të fushatës mbeten të patrajtuara.
Mospërputhjet e vazhdueshme, zbrazëtirat dhe formulimet e paqarta nënvizojnë nevojën për një reformë gjithëpërfshirëse të kornizës ligjore zgjedhore një kohë të mjaftueshme përpara zgjedhjeve të ardhshme.
Administrata zgjedhore, e përbërë nga Komisioni Shtetëror i Zgjedhjeve (KSHZ), Komisionet Zgjedhore Komunale (KZK) dhe Këshillat Zgjedhore, funksionuan në mënyrë kryesisht profesionale pavarësisht nga ndërlikimet e shkaktuara nga pezullimi i procesit zgjedhor, gjendja e jashtëzakonshme dhe përshtatjet e nevojshme për shkak të pandemisë së KOVID-19.
KSHZ-ja i përmbushi detyrat e saj brenda afateve ligjore dhe në një mënyrë mjaft transparente.
Besimi i publikut në administratën zgjedhore u dëmtua pjesërisht nga sfidat teknike në publikimin e rezultateve.
Autoritetet ndërmorën një sërë masash për ta përshtatur procesin zgjedhor me sfidat e pandemisë së KOVID-19.
Një ditë shtesë e votimit të hershëm u vendos për të mundësuar votimin e zgjedhësve pozitivë ndaj KOVID-19 dhe të atyre në vetë-izolim.
KSHZ-ja miratoi udhëzime, ku përshkruheshin protokollet shëndetësore për fazat e ndryshme të procesit zgjedhor, si dhe u rishikuan hapësirat e vendvotimeve për të mundësuar kërkesat për distancim fizik.
KSHZ-ja gjithashtu zhvilloi një fushatë gjithëpërfshirëse të edukimit të zgjedhësve mbi rregullat e përshtatura në aspektin shëndetësor për zbatimin e procedurave në ditën e zgjedhjeve.
Çështjet e hershme strukturore që lidhen me regjistrin e votuesve, si mungesa e standardizimit të të dhënave të adresave, harmonizimit dhe ndërveprimit mes institucioneve, si dhe mungesa e udhëzimeve të hollësishme mbi procedurat e regjistrimit të votuesve mbeten te patrajtuara.
Megjithëse Kodi Zgjedhor i ndryshuar parashikoi Regjistrin Qendror të Popullsisë si një burim të ri për regjistrin e votuesve, ai nuk mundi të përdoret për këto zgjedhje për shkak të të dhënave jo të plota.
Kapaciteti i kufizuar i TI-së i KSHZ-së, i kombinuar me një mungesë të kohëve të fundit të një kontrolli gjithëpërfshirës të cilësisë, ndikuan më tej në cilësinë e regjistrit.
Regjistrimi i kandidatëve përfundoi para pezullimit të zgjedhjeve, në një proces gjithëpërfshirës.
Për t’u vlerësuar është fakti që KSHZ-ja nxori disa udhëzime, të cilat ofruan një listë të dokumenteve të nevojshme për kandidatët dhe hollësitë e procedurës së verifikimit, krijoi një aplikacion të ri online për paraqitjen e listave të kandidatëve dhe publikoi të gjitha listat e kandidatëve në uebfaqen e saj me një mjet interaktiv, i cili shfaqte përkatësinë partiake, gjininë, njësinë zgjedhore dhe komunën e kandidatëve.
Gjithsej 12 parti politike dhe 3 koalicione paraqitën 1.598 kandidatë në 78 lista.
Në to përfshiheshin 675 kandidate gra (42 për qind) dhe gratë kryesonin 19 nga 78 lista gjithsej.
Këta kandidatë vazhdonin të ishin të regjistruar në momentin që procesi zgjedhor rifilloi pas gjendjes së jashtëzakonshme.
Dukshmëria e kandidateve femra mbeti e ulët. Megjithëse gratë përbënin 42 për qind të kandidatëve të regjistruar, monitorimi i MPVZ-së së ODIHR-it tregoi se mbulimi mediatik i grave politikane ndryshonte midis vetëm 4 dhe 14 përqind të mbulimit të kandidatëve.
Kandidatet gra me të cilat u takua MPVZ-ja e ODIHR-it përshkruan mungesën e mbështetjes për gratë e mundshme lidere në strukturat e brendshme partiake.
Fushata u karakterizua nga një retorikë negative dhe sulme personale mes kryetarëve të partive, në dëm të një debati thelbësor.
Dalja e një sërë regjistrimesh të fshehta të liderëve politikë kontribuoi edhe më shumë në tonin negativ.
Pandemia e KOVID-19 e ndryshoi ndjeshëm stilin e fushatës, pasi një sërë dekretesh qeveritare përcaktuan masat e sigurisë që duhen zbatuar në takimet publike.
Partitë i zëvendësuan tubimet tradicionale me takime të vogla dhe vizita të kufizuara derë më derë.
Pavarësisht rrethanave, partitë i zhvilluan fushatat në mënyrë aktive dhe patën mundësi që t’i përcillnin mesazhet e tyre.
MPVZ-ja e ODIHR-it vërejti raste të izoluara ministrash nga parti të ndryshme që i përzien funksionet e tyre shtetërore me aktivitetet politike.
Pati gjithashtu parti politike që i raportuan MPVZsë së ODIHR-it për disa raste presioni ndaj zyrtarëve publikë, veçanërisht në perëndim të vendit, duke përfshirë edhe përpjekjet për instrumentalizimin e policisë.
Korniza ligjore për financimin e fushatës kërkon një harmonizim të mëtejshëm për të eliminuar zbrazëtirat dhe mospërputhjet.
Institucionet që kanë për detyrë të bëjnë mbikëqyrjen e financimit të fushatës kanë mungesë të kapacitetit për shkak të buxhetit të pamjaftueshëm dhe mungesës së burimeve njerëzore, gjë që e dëmtoi kontrollin e tyre mbi llogaridhënien dhe transparencën e financimit të fushatës.
Shumica e partive politike e vlerësuan kornizën për raportimin e ndërmjetëm si të tepërt dhe të ngarkuar, dhe jo të gjithë garuesit i paraqitën të gjitha raportet e ndërmjetme, pavarësisht kërkesave ligjore.
Duke qenë se KSHZ-ја nuk i publikonte vazhdimisht raportet e garuesve dhe raportet e palëve të treta nuk u publikuan, mungonte transparenca.
Të gjithë bashkëbiseduesit MPVZ-së së ODIHR-it vërejtën se përmirësimet e konsiderueshme në lirinë e mediave në vitet e fundit nuk u mbështetën me reforma sistematike në sektorin e mediave, siç është sigurimi i neutralitetit politik të transmetuesit publik dhe organit rregullator të mediave.
Korniza ligjore për ndarjen e fondeve për kohën e paguar për reklamë, si dhe shpërndarja e limiteve maksimale për reklamat e paguara politike, u modifikua me një dekret qeveritar të miratuar më 22 qershor, ditën e fundit të gjendjes së jashtëzakonshme.
Dispozitat favorizuan tre partitë më të mëdha, të cilave së bashku iu dhanë ligjërisht shuma dhe alokime të kohës disa herë më të mëdha se dymbëdhjetë garuesve të tjerë së bashku.
Gjatë periudhës zyrtare të fushatës, të gjithë transmetuesit kombëtarë tokësorë e përqendruan kryesisht mbulimin e tyre në akuzat e ndërsjella mes liderëve të partive kryesore politike, ndërsa raportimi i thelluar analitik ose diskutimet për politikat kryesisht mungonin.
Shumica e ankesave në lidhje me zgjedhjet janë në kompetencën e KSHZ-së, përveç ankesave që lidhen me fushatën, financimin politik dhe keqpërdorimin e burimeve administrative, të cilat janë në kompetencën e Komisionit Shtetëror për Parandalimin e Korrupsionit (KSHPK).
KSHPK-ja konstatoi shkelje në dy nga gjashtë kundërshtimet që pretendonin keqpërdorim të burimeve shtetërore, njëra prej të cilave në fund u rrëzua nga Gjykata Administrative pas ankesës.
KSHZ-ja i hodhi poshtë të gjitha kundërshtimet për zhvillimin e hershëm të fushatës, si dhe kundërshtimet mbi parregullsitë zgjedhore dhe rezultatet e zgjedhjeve se nuk ishin të mbështetura me prova ose se ishin të papranueshme duke qenë se shkelja e pretenduar kishte ndodhur gjatë gjendjes së jashtëzakonshme që çoi në pezullimin e procesit zgjedhor.
Kompetenca e re e ushtruar nga KZK-të për t’i shqyrtuar kundërshtimet gjatë votimit të hershëm dhe në ditën e zgjedhjeve rezultoi në juridiksion të dyfishtë me KSHZ-në për disa kundërshtime, dhe disa kundërshtime të ditës së zgjedhjeve mbetën të pashqyrtuara nga KSHZ-ja.
Kufizimet në të drejtën për të kontestuar parregullsitë dhe rezultatet zgjedhore, si dhe qasja formaliste ndaj shqyrtimit të kundërshtimeve, nuk siguruan një mjet juridik efektiv.
MPVZ-ja e ODIHR-it nuk realizoi një vëzhgim sistematik dhe gjithëpërfshirës të votimit të hershëm dhe të procedurave të ditës së zgjedhjeve, megjithëse më 15 korrik vizitoi një numër të kufizuar vendvotimesh.
Votimi i hershëm dhe vetë dita e zgjedhjeve kaluan në përgjithësi në mënyrë të rregullt, pa incidente të mëdha ose tensione.
Në natën e zgjedhjeve, KSHZ-ja raportoi një sulm kibernetik, që rezultoi në prishjen e uebfaqes së KSHZ-së.
Publikimi i rezultateve të zgjedhjeve u ndikua nga sfidat teknike.
KSHZ-ja bëri një nxjerrje shtesë të rezultateve në bazë të protokolleve përfundimtare në letër, por problemet teknike çuan në spekulime rreth transparencës së procesit dhe, në fund, në hetime zyrtare.
Ky raport ofron një numër rekomandimesh në mbështetje të përpjekjeve për përafrimin e mëtejshëm të zgjedhjeve në Maqedoninë e Veriut me angazhimet e OSBE-së dhe me detyrimet dhe standardet e tjera ndërkombëtare për zgjedhje demokratike.
Rekomandimet prioritare kanë të bëjnë me reformën e kornizës ligjore, harmonizimin e të dhënave për regjistrin e zgjedhësve, rritjen e kapacitetit të institucioneve për mbikëqyrjen e financimit të fushatës, qasjen e papenguar në reklamat e paguara politike dhe me sigurinë kibernetike të procesit zgjedhor.
ODIHR-i është i gatshëm t’i ndihmojë autoritetet që ta përmirësojnë procesin zgjedhor dhe t’i trajtojnë rekomandimet që gjenden në këtë raport dhe në raportet e mëparshme.
Në përgjigje të ftesës nga Ministria e Punëve të Jashtme (MPJ) e Republikës së Maqedonisë së Veriut dhe në përputhje me mandatin e saj, Zyra për Institucione Demokratike dhe të Drejtat e Njeriut e OSBEsë (ODIHR) krijoi më 19 qershor Misionin e Posaçëm për Vlerësimin e Zgjedhjeve (MPVZ) të udhëhequr nga Laima Andrikienė.
MPVZ-ja e ODIHR-it përbëhej nga një ekip kryesor prej nëntë ekspertësh ndërkombëtarë, të cilët ishin të vendosur në Shkup dhe vizituan Haraçinën, Gostivarin, Ilindenin, Kumanovën, Likovën, Tetovën dhe Vrapçishtin.
Procesi zgjedhor u vlerësua në aspektin e përputhshmërisë me angazhimet e OSBE-së dhe me detyrimet dhe standardet e tjera ndërkombëtare për zgjedhjet demokratike, si dhe me legjislacionin kombëtar.
MPVZ-ja nuk kreu një vëzhgim sistematik dhe gjithëpërfshirës të procedurave të votimit, numërimit dhe nxjerrjes së rezultateve në ditën e zgjedhjeve, në përputhje me metodologjinë e ODIHR-it për misionet e vlerësimit të zgjedhjeve.
Sidoqoftë, anëtarët e misionit vizituan një numër të kufizuar vendvotimesh në ditën e zgjedhjeve.
MPVZ-ja e ODIHR-it dëshiron të falënderojë MPJ-në dhe Komisionin Shtetëror të Zgjedhjeve (KSHZ) për bashkëpunimin dhe ndihmën e tyre, si dhe t'u shprehë mirënjohje përfaqësuesve të institucioneve të tjera shtetërore, komisioneve zgjedhore, partive politike, kandidatëve, mediave, shoqërisë civile, komunitetit akademik, komunitetit diplomatik rezident dhe bashkëbiseduesve të tjerë për ndarjen e pikëpamjeve të tyre.
Zgjedhjet e parakohshme parlamentare fillimisht u caktuan të mbaheshin më 12 prill 2020.
Vendimit për të shpallur zgjedhje të parakohshme i parapriu vendimi i Këshillit të Evropës në tetor të vitit 2019 për moshapjen e negociatave për anëtarësimin e vendit në Bashkimin Evropian (BE), i cili e nxiti qeverinë të jepte dorëheqjen.
Më 3 janar të vitit 2020, kryeministri dha dorëheqjen dhe, në përputhje me Marrëveshjen e Përzhinës të vitit 2015, një qeveri kalimtare, duke përfshirë edhe ministra të opozitës, e mori detyrën 100 ditë para zgjedhjeve të planifikuara.
Më 16 shkurt, kryetari i parlamentit e shpërndau parlamentin dhe shpalli mbajtjen e zgjedhjeve më 12 prill, rreth tetë muaj para skadimit të mandatit të Kuvendit.
Për shkak të përhapjes globale të KOVID-19, më 18 mars, Presidenti i vendit shpalli gjendjen e jashtëzakonshme 30-ditore, ndërsa më 21 mars zgjedhjet u pezulluan me një dekret qeveritar, i cili parashikonte që procesi zgjedhor të rifillonte nga dita e heqjes së gjendjes së jashtëzakonshme.
Gjendja e jashtëzakonshme, me të cilën qeverisë kalimtare iu dhanë kompetenca të jashtëzakonshme legjislative, u zgjat katër herë, duke përfshirë herën e fundit për vetëm tetë ditë me qëllim rivendosjen e datës së zgjedhjeve.
Një numër kundërshtimesh u parashtruan në Gjykatën Kushtetuese lidhur me legjitimitetin e vendimeve të Presidentit për shpalljen e gjendjes së jashtëzakonshme pa miratimin e parlamentit dhe për kompetencat ligjore që i janë dhënë qeverisë (Shih Kundërshtimet dhe Ankesat).
Data e zgjedhjeve të 15 korrikut u përcaktua pas negociatave të gjata mes partive politike, të përqendruara në nevojën e rikrijimit të një qeverie dhe parlamenti të rregullt, si dhe për marrjen e masave të sigurisë për mbajtjen e zgjedhjeve gjatë periudhës së pandemisë.
Këto ishin zgjedhjet e pesta radhazi të parakohshme parlamentare që nga viti 2008 dhe shumë bashkëbisedues theksuan pasojat politike dhe ekonomike të kësaj paqëndrueshmërie.
Zgjedhjet e mëparshme parlamentare u mbajtën në dhjetor të vitit 2016, kur gjashtë parti dhe koalicione fituan përfaqësim në Kuvend.
Megjithëse koalicioni i udhëhequr nga Organizata e Brendshme Revolucionare Maqedonase - Partia Demokratike për Unitet Kombëtar Maqedonas (VMRO-DPMNE) fitoi më shumë mandate deputetësh, qeveria e re u formua në prill të viti 2017 nga koalicioni që udhëhiqej nga Lidhja Social Demokratike e Maqedonisë ( LSDM) dhe përfshinte partinë kryesisht të shqiptarëve etnikë, Bashkimin Demokratik për Integrim (BDI).
Në përgjithësi, gratë nuk janë të përfaqësuara sa duhet në jetën publike.
Masat në Kodin Zgjedhor për të promovuar kandidatet femra në listat e partive e rritën përfaqësimin e grave në parlamentin në largim, ku kishte 47 gra nga 120 deputetë gjithsej.
Megjithatë, gratë janë më pak të pranishme në pushtetin ekzekutiv.
vetëm 5 nga 24 ministra në qeverinë në largim ishin gra, dhe vetëm 6 nga 81 kryetarë komunash janë gra.
Ndërkohë që zgjedhjet u pezulluan, ndodhën zhvillime kyçe në proceset e anëtarësimit në BE dhe në NATO.
Më 24 mars, Këshilli i Çështjeve të Përgjithshme të BE-së miratoi hapjen e negociatave të pranimit me Maqedoninë e Veriut, kurse më 27 mars vendi u bë zyrtarisht anëtar i aleancës së NATOs.


Kuvendi është një organ me një dhomë dhe përbëhet nga 120 deri në 123 deputetë, të cilët zgjidhen në zgjedhje të drejtpërdrejta me mandat katërvjeçar sipas modelit të përfaqësimit proporcional duke përdorur lista të mbyllura.
Mandatet u shpërndahen listave të kandidatëve sipas metodës së D'Hondt-it, në bazë të mesatares më të lartë.
Njëzet deputetë zgjidhen nga secila nga gjashtë njësitë zgjedhore brenda vendit, dhe deri në tre deputetë zgjidhen nga njësia e vetme zgjedhore jashtë vendit.
Numri i deputetëve të zgjedhur në njësinë zgjedhore jashtë vendit është i kushtëzuar nga një prag që lidhet me rezultatet e zgjedhjeve të mëparshme, por që nuk është i lidhur me pjesëmarrjen e votuesve, që më parë ishte kritikuar nga ODIHR-i dhe Komisioni i Venedikut për mosrespektimin e parimit universal të së drejtës së votës.
Maqedonia e Veriut i ka ratifikuar instrumentet kryesore ndërkombëtare dhe rajonale për të drejtat e njeriut që kanë të bëjnë me mbajtjen e zgjedhjeve demokratike.
Korniza ligjore për zhvillimin e zgjedhjeve parlamentare përfshin Kushtetutën e vitit 1991 (e ndryshuar për herë të fundit në vitin 2019), Kodin Zgjedhor të vitit 2006 (i ndryshuar për herë të fundit në shkurt të vitit 2020), Ligjin për Partitë Politike të vitit 2004, Ligjin për Financimin e Partive Politike të vitit 2004 (i ndryshuar në vitin 2018) dhe rregulloret e miratuara nga KSHZ-ja për plotësimin e ligjit.
Zgjedhjet u zhvilluan në bazë të kornizës ligjore që u ndryshua thelbësisht në prag të shpalljes së zgjedhjeve, në kundërshtim me praktikat e mira ndërkombëtare.
Ndryshimet e futura në Kodin Zgjedhor në shkurt të vitit 2020 trajtuan pjesërisht disa rekomandime të ODIHR-it për çështje si regjistrimi i zgjedhësve, transparenca e zgjidhjes së kontesteve zgjedhore, afatet për dorëzimin e raporteve për financimin e fushatës dhe mbikëqyrja e fushatës.
Megjithatë, disa rekomandime të ODIHR-it mbeten të patrajtuara, duke përfshirë ato mbi të drejtat e personave me aftësi të kufizuara, procedurat e rekrutimit dhe shkarkimit të anëtarëve të administratës zgjedhore, rregullat e financimit të fushatës, kontrollin efektiv të financimit të fushatës dhe sanksionimin.
Shumica e bashkëbiseduesve të MPVZ-së, duke përfshirë edhe KSHZ-në, organet shtetërore dhe partitë politike, nënvizuan nevojën për një reformë gjithëpërfshirëse të legjislacionit zgjedhor.
Mospërputhjet e vazhdueshme, zbrazëtirat, dispozitat e skaduara dhe të pazbatueshme, dhe formulimet e paqarta në kornizën ligjore e dëmtojnë qartësinë ligjore dhe kërkojnë rishikim thelbësor të mëtejshëm.
Rregulloret jokonsekuente përfshijnë normat për mirëmbajtjen dhe modifikimin e regjistrit të zgjedhësve, afate të paharmonizuara për regjistrimin e zgjedhësve dhe të kandidatëve, normat e zhvillimit të fushatës dhe afatet që lidhen me të, përcaktimin e çmimeve për reklamat politike dhe shpërndarjen e kuotave për reklamat politike mes pjesëmarrësve në fushatë, kompensimin për shpenzimet e fushatës, raportimin e kontributeve në natyrë për qëllime të fushatës, diapazonin e raportimit financiar, mbylljen e llogarive të fushatës, ndarjen e kompetencave për zgjidhjen e kontesteve midis organeve për menaxhimin e zgjedhjeve.
Dispozitat e reja mbi gjurmët e gishtave gjatë identifikimit të votuesve duhet të rishikohen për t’u siguruar që procedurat kanë qëllim të ligjshëm dhe se i përfshijnë kërkesat për mbrojtjen e të dhënave.
Dispozitat në lidhje me kompensimin nga buxheti të shpenzimeve të fushatës nuk janë më të vlefshme, pasi këto të drejta u anuluan dhe duhet të shfuqizohen.
Ndryshimet e shkurtit të vitit 2020 në Kodin Zgjedhor u miratuan me procedurë të përshpejtuar, pa debat të përgjithshëm, në kundërshtim me rekomandimet e mëparshme të ODIHR-it dhe me Rregulloren e Kuvendit.
Propozimet e grupit ndërinstitucional të punës, që kishte për detyrë të propozonte ndryshime në Kodin Zgjedhor nuk u përfshinë.
Miratimi i nxituar e pengoi zbatimin efektiv të ndryshimeve, pasi nuk u eliminuan disa mangësi të mëparshme rregullatore dhe nuk u sigurua gjithnjë kapaciteti administrativ dhe infrastruktura.
Kodi Zgjedhor duhet të rishikohet në mënyrë gjithëpërfshirëse për ta harmonizuar brendapërbrenda dhe me ligjet e tjera përkatëse, si dhe për ta sjellë në përputhje me angazhimet e OSBE-së, detyrimet ndërkombëtare dhe praktikat e mira.
Rishikimi duhet të bëhet mes një procedure publike, pas një procesi konsultimi gjerësisht gjithëpërfshirës dhe në kohë të mjaftueshme përpara zgjedhjeve të ardhshme për të garantuar qartësi ligjore.
Kodi Zgjedhor lejon devijim deri në pesë për qind nga numri mesatar i votuesve për njësi zgjedhore.
Në katër njësi zgjedhore kishte pabarazi më të mëdha.
Me ndryshimet që u bënë në Kodin Zgjedhor në shkurt të vitit 2020 u ndryshuan kufijtë e dy njësive zgjedhore, duke i zhvendosur dy komuna, atë të Dibrës dhe Mavrovë-Rostushës, nga njësia zgjedhore numër gjashtë në njësinë zgjedhore numër pesë.
Pavarësisht devijimit mbi kufirin ligjor në njësitë zgjedhore numër tre dhe katër, kufijtë e këtyre njësive zgjedhore mbetën të pandryshuara.
Për të siguruar barazinë e votës, legjislacioni duhet të parashikojë rishikimin periodik të kufijve të njësive zgjedhore nga një organ i pavarur.
Kur ripërcaktohen kufijtë e njësive zgjedhore, kjo duhet të bëhet në kohë, në mënyrë transparente, të paanshme dhe gjithëpërfshirëse, në bazë të një metodologjie të qartë dhe të qëndrueshme.
Pavarësisht interpretimit nga Gjykata Kushtetuese se kompetencat legjislative të qeverisë gjatë gjendjes së jashtëzakonshme duhet të përshtaten me nevojat e veçanta, dekretet e detyrueshme qeveritare përfshinin një pjesë të madhe të jetës publike, duke përfshirë edhe procedurat zgjedhore, të cilat, në bazë të Kodit Zgjedhor, janë në kompetencë të institucioneve, duke i zëvendësuar vendimet e këtyre institucioneve.
Dekretet rregullonin rifillimin dhe zhvillimin e procesit zgjedhor, vlefshmërinë e procedurave të përfunduara më parë, regjistrimin e votuesve, zhvillimin e fushatës në media, si dhe përcaktuan standarde dhe procedura për respektimin e protokolleve shëndetësore, duke përfshirë edhe një ditë shtesë votimi për votuesit që rezultonin pozitivë ndaj KOVID-19 dhe të atyre që ishin në vetë- izolim.
Rregullorja qeveritare për ngjarjet në hapësira të mbyllura dhe të hapura u ndryshua disa herë dhe kishte mungesë konsekuence dhe konsolidimi, duke dëmtuar qartësinë ligjore dhe zbatimin.
Në përgjithësi, miratimi i vazhdueshëm i ndryshimeve të dekreteve e zbehu kuptimin e përgjithshëm të thelbit dhe vlefshmërisë së tyre.


Zgjedhjet u administruan nga një strukturë me tre nivele, e udhëhequr nga KSHZ-ja dhe e mbështetur nga Sekretariati dhe 34 Zyra rajonale, 80 Komisione Zgjedhore Komunale (KZK) dhe 3.480 Këshilla Zgjedhorë (KZ).
KSHZ-ja është autoriteti më i lartë zgjedhor me kompetenca rregullatore, monitoruese dhe mbikëqyrëse dhe është përgjegjëse për organizimin dhe mbikëqyrjen e zgjedhjeve dhe referendumeve.
Tre nga anëtarët aktualë të KSHZ-së janë gra, duke përfshirë edhe nënkryetaren. Mandati i Komisionit, i parashikuar fillimisht për gjashtë muaj për administrimin e referendumit të vitit 2018, u zgjat dy herë; së pari në nëntor të vitit 2018 për deri në dy vjet dhe më pas, në bazë të një dekreti qeveritar të lëshuar më 21 mars të vitit 2020, deri në gjashtë muaj nga mbajtja e zgjedhjeve parlamentare të vitit 2020.
Për të siguruar stabilitetin dhe profesionalizmin e administratës zgjedhore, mandati i anëtarëve të Komisionit Shtetëror të Zgjedhjeve duhet të përcaktohet qartë nga Kodi Zgjedhor.
Kodi duhet gjithashtu të parashikojë një procedurë të qartë dhe transparente të nominimit dhe emërimit të anëtarëve të KSHZ-së.
Administrata zgjedhore i kreu detyrat e saj brenda afateve ligjore, pavarësisht ndërlikimeve të shkaktuara nga pezullimi i procesit zgjedhor dhe shqetësimeve të paraqitura publikisht nga KSHZ-ja gjatë gjendjes së jashtëzakonshme në lidhje me kalendarin zgjedhor.
Bashkëbiseduesit e MPVZ-së së ODIHR-it u shprehën në përgjithësi të kënaqur me efektivitetin e KSHZ-së, megjithëse disa e vunë në diskutim strukturën partiake të Komisionit.
KSHZ-ja i miratoi vendimet në mënyrë kolegjiale, shpesh me debate thelbësore, në mbledhje që ishin të hapura për vëzhguesit dhe që transmetoheshin drejtpërdrejt në ueb-faqen e Agjencisë shtetërore të Lajmeve të Maqedonisë (MIA) dhe në faqen e Facebook-ut të KSHZ-së.
Mbledhjet shpesh parapriheshin nga mbledhje joformale të mbyllura të KSHZ-së, në të cilat diskutoheshin propozim-vendimet.
Në disa mbledhje u ofrua interpretim në gjuhën e shenjave, gjë që e rriti disponueshmërinë e informacionit për personat me dëgjim të dëmtuar.
Shumica e mbledhjeve të KSHZ-së u njoftuan pak para se ato të mbaheshin, vendimet dhe procesverbalet u publikuan në ueb-faqen e KSHZ-së, përgjithësisht në kohë, por publikimi i procesverbaleve u ndërpre me mbledhjen e KSHZ-së të mbajtur më 9 korrik.
Me ndryshimet që u bënë në Kodin Zgjedhor në shkurt të vitit 2020 u rishpërndanë disa përgjegjësi kryesore midis komisioneve zgjedhore dhe organeve shtetërore, ndërsa KSHZ-së iu caktua një spektër i gjerë kompetencash të reja.
Këto detyra të reja përfshijnë hetimin e shkeljeve të pretenduara dhe shqyrtimin e provave në mekanizmat e zgjidhjes së kontesteve, inicimin e procedurave për parregullsitë zgjedhore ex officio dhe përcaktimin e çmimeve për reklamat politike në mediat transmetuese, të shkruara dhe në internet (online) (Shih përkatësisht seksionet Kundërshtimet dhe ankesat dhe Mediat).
KSHZ-ja e informoi ODIHR-in se i mungojnë udhëzimet ligjore dhe kapaciteti institucional për t’i kryer në mënyrë adekuate këto detyra dhe ishte e mendimit se organet e specializuara profesionale do të ishin më të përgatitura të merren me to.
Sekretariati i KSHZ-së vazhdon të ketë mungesë punonjësish, në kundërshtim me rekomandimet e mëparshme të ODIHR-it.
Për periudhën zgjedhore, KSHZ-ja përdor një praktikë të forcimit të burimeve të saj njerëzore përmes angazhimit të personelit shtesë të përkohshëm nga institucionet e tjera shtetërore.
Kjo zgjidhje vazhdon të minojë efektivitetin e përgatitjeve dhe qëndrueshmërinë për t'iu përgjigjur sfidave të paparashikuara kur ato paraqiten.
Për më tepër, sipas disa raportimeve të bëra tek MPVZ-ja, disa prej punonjësve të angazhuar ishin të lidhur politikisht.
Personeli thelbësor duhet të punësohet në Sekretariatin e Komisionit Shtetëror të Zgjedhjeve në baza të përhershme.
Kapaciteti i burimeve njerëzore të Sekretariatit duhet të përputhet me kompetencat që i janë dhënë Komisionit në bazë të Kodit Zgjedhor.
KZK-të e emëruara në vitin 2016 me një mandat pesë-vjeçar, janë përgjegjëse për administrimin e zgjedhjeve në komunat e tyre përkatëse.
Ata përbëhen nga pesë nëpunës shtetërorë të zgjedhur rastësisht dhe nga zëvendësit e tyre.
KZK-të janë përgjegjëse për mbikëqyrjen e procesit zgjedhor në secilën komunë, dhe detyrat e tyre përfshijnë regjistrimin e kandidatëve, emërimin dhe trajnimin e KZ-ve, nxjerrjen dhe shpalljen e rezultateve komunale, si dhe përgatitjet e tjera teknike nën drejtimin e KSHZsë.
Anëtarët e KZ-ve u zgjodhën në vitin 2017 me një mandat prej katër vjetësh.
Secila nga partitë politike në pushtet dhe partitë në opozitë që fituan më shumë vota në zgjedhjet e fundit parlamentare, për çdo zgjedhje, emërojnë nga një anëtar të përkohshëm të KZ-ve dhe zëvendësit e tyre; tre anëtarët e mbetur të KZ-ve zgjidhen rastësisht nga baza e të dhënave të punonjësve shtetërorë.
Sipas Kodit Zgjedhor, përbërja e çdo organi për menaxhimin e zgjedhjeve duhet të respektojë kërkesat ligjore për përfaqësimin etnik dhe gjinor.
Pjesëtarët e çdo gjinie duhet të përbëjnë të paktën 30 për qind të të gjitha KZK-ve dhe KZ-ve.
45 për qind të anëtarëve të KZK-ve ishin gra dhe në 32 për qind të KZK-ve kryetaret ishin gra.
Nuk pati të dhëna të disponueshme për ndarjen sipas gjinisë për përbërjen e KZ-ve.
Përfaqësimi i drejtë i bashkësive etnike kërkohet për të gjitha KZK-të dhe KZ-të në komunat në të cilat të paktën 20 për qind e popullsisë u përkasin këtyre bashkësive.
Baza e të dhënave e punonjësve shtetërorë që mirëmbahet nga Ministria e Shoqërisë Informatike dhe Administratës (MSHIA) është e vjetruar dhe e ngadalësoi procesin e zëvendësimit të një numri të konsiderueshëm të anëtarëve të KZ-ve.
Zëvendësimet lindën fillimisht si rrjedhojë e vendimit të qeverisë në mars për të tërhequr rreth 3.200 punonjës shëndetësorë në përgjigje të nevojave të KOVID- 19, dhe më pas nga dorëheqja e një numri të ngjashëm shtesë të disa anëtarëve të KZK-ve dhe KZ-ve, të cilët dhanë përgjithësisht si arsye shqetësimet për shkak të KOVID-19 ose gjendjen shëndetësore.
Megjithëse këto komplikime nuk duket se ndikuan në ditën e zgjedhjeve, ato e rritën në mënyrë të panevojshme ngarkesën e punës së punonjësve të KSHZ-së gjatë përgatitjeve të zgjedhjeve.
Për më tepër, disa nga institucionet shtetërore të përfshira në procesin zgjedhor, si Enti Shtetëror i Revizionit (ESHR), e informuan MPVZ-në se punonjësit e tyre janë të përfshirë në bazën e të dhënave dhe janë të detyruar të shërbejnë në KZK-të dhe KZ-të, gjë që potencialisht mund të ndikojë në kapacitetin e institucioneve.
Nëse do të mbahet si mjet për përzgjedhjen e anëtarëve të komisioneve zgjedhore, Ministria e Shoqërisë Informatike dhe Administratës duhet ta përditësojë bazën e të dhënave të nëpunësve publikë, duke angazhuar institucionet përkatëse.
Autoritetet mund ta konsiderojnë rishikimin e grupit të organeve shtetërore, nga të cilat angazhohen nëpunësit për të shërbyer në komisionet zgjedhore.
Numri i kufizuar i KZK-ve të vizituara nga MPVZ-ja e ODIHR-it demonstroi njohuri të përgjithshme solide të përgjegjësive të tyre, si dhe kuptim dhe përkushtim për zbatimin e masave për parandalimin e KOVID-19 në procesin zgjedhor.
Disa anëtarë të komisioneve zgjedhore komunale me të cilët u takua MPVZ-ja e ODIHR-it theksuan se KZK-të nuk janë organet e duhura për të shqyrtuar kundërshtimet në lidhje me shkeljet e të drejtës së votës gjatë votimit të hershëm dhe në ditën e zgjedhjeve, për shkak të funksionimit të tyre me ndërprerje dhe mungesës së mandatit në lidhje me saktësinë e listës së zgjedhësve.
KZK-të me cilat u takua MPVZ-ja theksuan se ata i shpërndanë njoftimet për mbledhjet publike dhe i vendosën procesverbalet përkatëse në hyrje të ndërtesave të tyre përkatëse komunale.
Më 22 qershor, Komisioni për Sëmundje Infektive i Ministrisë së Shëndetësisë miratoi protokollin shëndetësor për zhvillimin e procedurave të ditës së zgjedhjeve.
Zhvillimit të dokumentit i paraprinë konsultime me KSHZ-në dhe organizatat e shoqërisë civile, megjithëse, sipas disa bashkëbiseduesve, këto konsultime ishin të kufizuara dhe rekomandimet që dolën prej tyre nuk u integruan plotësisht.
Në bazë të protokollit, KSHZ-ja gjithashtu miratoi një udhëzim për procedurat gjatë ditës së votimit, si dhe për regjistrimin dhe votimin e votuesve pozitivë ndaj KOVID-19 që janë në karantinë dhe atyre në vetë- izolim, dhe udhëzime mbrojtëse përkatëse për zyrtarët e zgjedhjeve.
Megjithatë, një boshllëk në planin e trajnimit, i shkaktuar nga pezullimi i zgjedhjeve, krijoi sfida në sigurimin e trajnimit sistematik për procedurat që lidhen me aspektin shëndetësor për të gjithë anëtarët e komisioneve; KSHZ-ja u kujdes për organizimin e disa trajnimeve plotësuese.
KSHZ-ja rishikoi hapësirat e vendvotimeve për të mundësuar kërkesat për distancë fizike, të parashikuara nga protokollet, megjithëse pranoi se në shumë raste respektimi i tyre nuk ishte i mundur për shkak të mungesës së hapësirave të përshtatshme në dispozicion.
KSHZ-ja gjithashtu formoi 67 Këshilla të posaçme Zgjedhore për të zhvilluar votimin e hershëm më 13 korrik për votuesit që ishin pozitivë ndaj KOVID-19 dhe për ata që ishin në vetë-izolim.
KSHZ-ja u përball me sfida të konsiderueshme në formimin e KZ-ve të veçanta, përbërja e të cilave përfshinte tre punonjës shëndetësorë dhe dy përfaqësues të partive politike.
Nga 300 punonjës shëndetësorë të zgjedhur fillimisht për të punuar në këto këshilla, mbi një e treta kërkuan të largohen.
Ajo çka është pozitive është se KSHZ-ja zhvilloi një fushatë gjithëpërfshirëse për edukimin e votuesve, e cila informoi mbi rregullat e përshtatura në aspektin shëndetor për zbatimin e procedurave në ditën e zgjedhjeve, dhe që u realizua në disa gjuhë, si në mediat tradicionale, ashtu edhe në ato online.
Ajo gjithashtu hapi një linjë telefonike për qytetarët për të kërkuar informacion ose për të lënë komente mbi zhvillimin e zgjedhjeve, duke përfshirë një linjë telefonike me video për qytetarët me dëgjim të dëmtuar.
Sipas Kushtetutës, qytetarët që janë 18 vjet ose më shumë në ditën e zgjedhjeve kanë të drejtën e votës, por personat që me vendim gjykate privohen nga zotësia juridike për shkak të aftësisë së kufizuar intelektuale ose psiko-sociale janë të privuar nga e drejta e votës, në kundërshtim me detyrimet ndërkombëtare dhe rekomandimet e mëparshme të ODIHR-it.
Korniza ligjore duhet të harmonizohet me standardet ndërkombëtare, duke hequr çdo kufizim mbi të drejtat zgjedhore për shkak të aftësisë së kufizuar intelektuale ose psiko-sociale.
Regjistrimi i zgjedhësve rregullohet me Kushtetutë, me Kodin Zgjedhor dhe me disa dispozita të përkohshme, por nuk ka qartësi për rregulloret e hollësishme dhe të përhershme.
Dy rregullore që përcaktojnë metodologjitë për mirëmbajtjen, përditësimin dhe qasjen në listën e zgjedhësve u miratuan në vitin 2016.
Aktualisht njëra nga metodologjitë nuk zbatohet më, kurse tjetra, megjithëse zbatohet, shkakton mendime kontradiktore në lidhje me vlefshmërinë e saj ligjore.
Megjithëse ndryshimet e Kodit Zgjedhor të bëra në shkurt të vitit 2020 parashikuan Regjistrin Qendror të Popullsisë, si një burim të ri, nga i cili do t'i sigurohen KSHZ-së të dhënat për regjistrimin e zgjedhësve, ai nuk mundi të përdoret për këto zgjedhje, sepse ende nuk është i plotësuar me fotografi dhe adresa.
Për të siguruar një kornizë rregullatore gjithëpërfshirëse, Kodi Zgjedhor duhet të rishikohet për të qartësuar dhe konsoliduar udhëzimet të hollësishme dhe të përhershme për procedurat e regjistrimit të zgjedhësve.
Kërkesat në Kod duhet të përkojnë me funksionalitetin e Regjistrit Qendror të Popullsisë.
KSHZ-ja ishte përgjegjëse për përpilimin e regjistrit të zgjedhësve në bazë të përditësimeve pasive dhe të rregullta të siguruara nga Ministria e Punëve të Brendshme, Zyra për Udhëheqje me Librat e Gjendjes Civile dhe gjykatat.
Organizimi i votimit jashtë vendit bazohet në regjistrimin aktiv që kërkon një prag të barabartë me votat e nevojshme për të fituar një mandat në zgjedhjet e fundit.
Procesi i regjistrimit jashtë vendit përfundoi më 17 mars, para pezullimit të zgjedhjeve dhe pragu i vendosur për këto zgjedhje në 6.534 votues të regjistruar, nuk u arrit.
Më 1 korrik, lista e votuesve u mbyll dhe ajo përfshinte 1.814.263 qytetarë, nga të cilët 83.054 ishin paraqitur se banojnë përkohësisht jashtë vendit dhe u regjistruan në një listë të veçantë që u ofrohet të gjitha KZ-ve.
Përveç kësaj, KSHZ-ja regjistroi 10.882 kërkesa për votim të hershëm më 14 korrik në shtëpi, në institucione të kujdesit jashtë familjes dhe në burgje, dhe për 759 votues që ishin pozitivë ndaj KOVID-19 ose ishin në vetë-izolim për votimin e hershëm më 13 korrik.
Në përputhje me rekomandimet e mëparshme të ODIHR-it, MPB-ja i siguroi KSHZ-së një listë të votuesve me letërnjoftime me afat të skaduar midis shpalljes së zgjedhjeve dhe ditës së zgjedhjeve, duke rritur përfshirjen e regjistrit të votuesve.
Më 16 qershor, MPB-ja ia dha KSHZ-së listën e dytë të prodhuar pas këqyrjes publike, ku ishin përfshirë votuesit që kishin kërkuar dhe që kishin marrë letërnjoftimet e tyre të reja; vetëm lista e dytë u mor parasysh nga Komisioni.
Kështu, qytetarët me letërnjoftime të skaduara që nuk i morën letërnjoftimet e reja para 16 qershorit u privuan nga e drejta e votës.
Në bazë të ndryshimeve të bëra në shkurt të vitit 2020, për të marrë fletëvotim, të gjithë votuesit duhej të paraqisnin një letërnjofim ose pasaportë të vlefshme.
Për ta lehtësuar ushtrimin e të drejtës së votës, mund të konsiderohen masa shtesë për t’u mundësuar votimin votuesve që votojnë për herë të parë që nuk kanë letërnjoftim, qytetarëve që u kanë skaduar letërnjoftimet pak para shpalljes së zgjedhjeve dhe qytetarëve që nuk i kanë marrë letërnjoftimet e reja para se të përditësohet lista e votuesve nga KSHZ-ja.
Para pezullimit të procesit zgjedhor, këqyrja publike e listës së votuesve kishte përfunduar dhe kopjet më pas iu ishin dorëzuar të gjitha partive politike.
Megjithëse kalendari i ri zgjedhor lejoi azhurnimin sa i përket personave të vdekur dhe qytetarëve që kanë mbushur 18 vjeç, nuk u vendos ndonjë periudhë e re e veçantë e këqyrjes publike.
Mekanizmi i azhurnimit të vazhdueshëm mbeti i disponueshëm përmes një motori të bazuar në internet që mundëson pyetje sipas numrit amë të identifikimit, mbiemrit dhe adresës.
Qytetarët dhe partitë politike mund të kërkojnë ndryshime në regjistrin e votuesve (p.sh. shtimin, heqjen ose ndryshimin e çfarëdo të dhëne) që prek qytetarët e tjerë, por shabllonet e KSHZ-së që përdoren për këqyrje publike i kufizojnë ndryshimet e tilla për rastet e vdekjes, humbjen e shtetësisë dhe privimin nga e drejta ligjore për të votuar, në kundërshtim me dispozitat e Kodit Zgjedhor.
Asnjë njoftim individual nuk u dërgohet qytetarëve që u janë ndryshuar të dhënat.
Shumë bashkëbisedues të MPVZ-së së ODIHR-it ngritën shqetësime në lidhje me saktësinë e listës së votuesve, përgjithësisht duke theksuar se numri i votuesve të regjistruar e tejkalon numrin e qytetarëve me vendbanim të përhershëm, duke e rritur kështu abstenimin.
Çështjet strukturore shumëvjeçare, siç janë identifikuar në raportet e mëparshme të ODIHR-it, mbeten të patrajtuara.
Adresat menaxhohen nga komunat së bashku me Regjistrin Qendror, por nuk ekziston ndonjë standardizim.
Të dhënat që i dërgohen KSHZ-së nga institucione të ndryshme dërgohen në formate të ndryshme, gjë që pengon ndërveprimin.
Mospërputhjet burojnë gjithashtu nga fakti që spitalet nuk ofrojnë përditësime sistematike për të vdekurit.
Regjistri i votuesve u ndikua më tej edhe nga kapaciteti i kufizuar i TI-së i KSHZ-së dhe kohët e fundit nuk u krye asnjë kontroll gjithëpërfshirës në mënyrë sistematike i cilësisë së regjistrit të votuesve.
Sistemi i Menaxhimit të Informatave të Votuesve, i cili do t’i mundësonte KSHZ-së të merrte përsipër detyrat që tani kryhen nga Enti Shtetëror i Statistikave (EShR) dhe që do ta rriste ndjenjën e pronësisë të KSHZ-së mbi aspektet e TI-së, është ende duke u zhvilluar.
Në përputhje me rekomandimet e mëparshme të ODIHR-it, më shumë vëmendje duhet t'i kushtohet harmonizimit të të dhënave që ofrohen për regjistrin e votuesve, përkatësisht ndërveprimit të të dhënave të marra dhe standardizimit të sistemit të adresave.
Duhet të kryhen auditime cilësore të regjistrit dhe ato duhet të bëhen vazhdimisht publike.
Qytetarët që kanë mbushur 18 vjeç dhe që kanë të drejtë vote, kanë të drejtë të kandidojnë, duke përjashtuar ata, të cilëve u është revokuar e drejta e votimit për shkak të aftësive të kufizuara intelektuale ose psiko-sociale, që është në kundërshtim me detyrimet ndërkombëtare dhe rekomandimet e mëparshme të ODIHR-it.
Përveç kësaj, korniza ligjore ua heq të drejtën e kandidimit atyre që aktualisht vuajnë një dënim me burg prej më shumë se gjashtë muajsh.
Kufizimet në të drejtën për të kandiduar duhet të rishikohen për t’u siguruar që skualifikimi për shkak të dënimit të jetë proporcional me peshën e veprës penale.
Kandidatët mund të emëroheshin nga partitë e regjistruara politike dhe koalicionet, si dhe nga grupe votuesish.
Kandidatët e emëruar nga votuesit duhet të mbledhin së paku 1.000 nënshkrime mbështetëse nga votuesit që banojnë në njësinë përkatëse zgjedhore.
Për herë të parë, duke zbatuar një rekomandim të mëparshëm të ODIHR-it, nënshkrimet mbështetëse të votuesve mund të mblidheshin në zyrat e noterëve, si dhe përpara punonjësve të KSHZ-së, në zyrat kompetente rajonale të KSHZ-së.
Megjithëse Kodi Zgjedhor nuk specifikon një listë të dokumenteve të nevojshme për emërimin e kandidatëve, KSHZ-ja lëshoi një udhëzim, ku shënohej lista e dokumenteve të nevojshme për kandidatët dhe ku përshkruhej procedura e hollësishme e verifikimit.
Për këto zgjedhje, KSHZ-ja lëshoi edhe një aplikacion të ri online për paraqitjen e listave të kandidatëve.
Regjistrimi i kandidatëve u bë nga 12 deri më 20 mars, para pezullimit të procesit zgjedhor.
Në fund të periudhës së regjistrimit, asnjë grup votuesish nuk arriti të emërojë një listë kandidatësh, pasi asnjë grup nuk arriti të mbledhë numrin e kërkuar të nënshkrimeve.
KSHZ-ja regjistroi 12 parti politike dhe 3 koalicione, të cilët paraqitën gjithsej 1.598 kandidatë në 78 lista.
Për t’u vlerësuar është fakti që KSHZ-ja i publikoi të gjitha listat e kandidatëve në ueb-faqen e saj me një mjet interaktiv që shfaqte përkatësinë partiake të kandidatëve, gjininë, njësinë zgjedhore dhe komunën e tyre.
Në secilën listë, të paktën një kandidat i secilës gjini duhet të vendoset në çdo vend të tretë në listë, me një kandidat shtesë të gjinisë më pak të përfaqësuar në çdo dhjetë vende.
Të gjitha listat e paraqitura e plotësuan kuotën e kërkuar prej 40 për qind, e disa e tejkaluan këtë prag.
Gjithsej, 675 kandidatë të regjistruar (42 për qind e totalit) ishin gra, dhe gratë ishin në krye të 19 listave nga 78 lista gjithsej.
Numri më i madh i listave të udhëhequra nga gratë - katër nga gjashtë lista - u regjistrua nga "Votë për Maqedoninë".
Në listat e LSDM-së në çdo njësi zgjedhore, dy kandidatët e parë ishin një grua dhe një burrë, por gruaja u vendos në vendin e parë vetëm në një rast.
Listat e VMRO-DPMNE-së udhëhiqeshin nga gratë në dy njësi zgjedhore.
Zgjedhjet e caktuara fillimisht për 12 prill u pezulluan para se të fillonte periudha zyrtare e fushatës. Pas rifillimit të procesit zgjedhor, fushata u hap më 24 qershor dhe përfundoi në mesnatën e 12 korrikut, para ditës së parë të votimit të hershëm.
Kodi Zgjedhor e ndalon zhvillimin e fushatës në periudhën nga data e afatit të regjistrimit të kandidatëve (20 marsi) deri në datën kur fillon fushata zyrtare.
Partitë politike zhvilluan disa aktivitete fushate para moratoriumit.
LSDM-ja e mbajti kongresin e partisë më 9 mars, ndërsa VMRO-DPMNE-ja organizoi ngjarje më 11 mars për të prezantuar kandidatët dhe partnerët e saj të koalicionit.
Përgatitjet për fushatën u kufizuan në mënyrë të konsiderueshme përpara pezullimit të zgjedhjeve në 21 mars.
Më 10 mars, qeveria vendosi të ndalojë tubimet publike dhe ngjarjet me më shumë se 1.000 pjesëmarrës, si në hapësira të hapura, ashtu edhe në ato të mbyllura.
Pas një takimi të kryetarëve të partive më 12 mars, partitë ranë dakord të mos zhvillojnë tubime për fushatë.
Pas rifillimit të procesit zgjedhor, në MPVZ-në e ODIHR-it u paraqitën disa pretendime se figura të larta politike po angazhoheshin në aktivitete të hershme të fushatës zgjedhore para 24 qershorit.
Në disa raste, këto pretendime dukeshin të justifikuara, megjithëse situata ishte e paqartë, duke pasur parasysh që procesi zgjedhor u pezullua gjatë gjendjes së jashtëzakonshme.
Rregullat për fushatën e hershme çojnë në situatën anormale, ku kandidatët e mundshëm dhe partitë e tyre zhvillojnë veprimtari politike deri në regjistrimin e tyre zyrtar dhe më pas janë të detyruar ta ndërpresin fushatën deri në fillimin e periudhës zyrtare të fushatës, ndërsa të tjerët që nuk janë të përfshirë drejtpërdrejt në zgjedhje lejohen t’i vazhdojnë aktivitetet e tyre gjatë gjithë kohës.
Duhet konsideruar mundësia e përshtatjes së periudhës zyrtare të fushatës me periudhën kohore për regjistrimin e garuesve, për t’u siguruar se rregullat e fushatës vlejnë në mënyrë konsekuente për të gjithë.
Aktivitetet e rregullta politike para periudhës zyrtare të fushatës nuk duhet të ndalohen dhe duhet të rregullohen.
Një seri dekretesh dhe vendimesh qeveritare gjatë dhe pas gjendjes së jashtëzakonshme përcaktuan masat e sigurisë që duhen zbatuar në takimet publike, duke përfshirë përdorimin e dezinfektuesit të duarve, distancimin fizik dhe veshjen e maskave.
Pandemia e KOVID-19 e ndryshoi ndjeshëm stilin e fushatës, pasi partitë miratuan masa shtesë, në pjesën më të madhe duke iu shmangur tubimeve tradicionale në favor të ngjarjeve të vogla, si dhe vizitave të kufizuara derë-më-derë dhe aktiviteteve të tjera për t'u takuar me votuesit.
Përkundër rrethanave, partitë zhvilluan fushatë aktive dhe qenë në gjendje t’i përcillnin mesazhet e tyre.
Fushata u zhvillua në një ambient të qetë dhe, pavarësisht nga rastet e izoluara të vandalizimit të posterëve të fushatës, liria e shprehjes u respektua.
Garuesit u mbështetën në masë të madhe në rrjetet sociale, duke postuar video të takimeve lokale, në të cilat folën kandidatët dhe kryetarët e partive. Reklama të shumta lidhur me fushatën u transmetuan në mediat transmetuese dhe në rrjetet sociale, e po ashtu edhe bilbordet ishin mjaft të dukshme.
Çështjet kryesore të fushatës përfshinin ekonominë, reformën gjyqësore, mirëqenien sociale dhe kujdesin shëndetësor.
LSDM-ja theksoi arritjet e saj në përparimin e bërë t’u anëtarësuar në NATO dhe BE.
Duke iu përgjigjur pretendimeve të kundërshtarëve se kishte “shitur” interesin kombëtar, LSDMja pohoi se, duke nënshkruar Marrëveshjen e Miqësisë me Bullgarinë në vitin 2017 dhe Marrëveshjen e Prespës me Greqinë në vitin 2018, qeveria kishte mbrojtur identitetin kombëtar dhe gjuhën.
Fushata u karakterizua nga një retorikë negative, në dëm të një debati thelbësor.
Reklamat e VMRO-DPMNEsë përfshinin sulme personale ndaj kryetarit të LSDM-së.
Nga ana e saj, LSDM-ja paralajmëroi kthimin e "regjimit" të ish-kryeministrit të VMRO-DPMNE-së, i dënuar dhe aktualisht i arratisur.
Shpërndarja e një sërë regjistrimesh të fshehta të liderëve politikë në biseda mesa duket komprometuese kontribuuan edhe më shumë në këto tone negative.
Në një zhvillim para zgjedhjeve të vitit 2020, LSDM-ja hyri në koalicion parazgjedhor me BESËN; kjo ishte hera e parë që një nga dy partitë më të mëdha ka bërë marrëveshje parazgjedhore me një parti etnike shqiptare.
Propozimi i BDI-së për kandidat shqiptar etnik për kryeministër shkaktoi debate të ashpra.
LSDM-ja e kritikoi ashpër ish-partnerin e saj të koalicionit, BDI-në, duke e lidhur atë me ishkryeministrin e VMRO-DPMNE-së dhe duke pretenduar se partia duhej të kalonte në opozitë dhe të reformonte radhët e saj.
Retorika e shtuar u reflektua në një rritje të incidencës së gjuhës së urrejtjes me bazë etnike në mediat sociale, duke përfshirë edhe kundër pakicave shqiptare dhe rome.
Më 18 qershor, KSHZ-ja organizoi nënshkrimin e një kodi për zgjedhje të drejta dhe demokratike nga garuesit në zgjedhje.
Më 29 qershor, Kryetari i KSHZ-së dhe Ministri i Punëve të Brendshme së bashku u bënë thirrje pjesëmarrësve në zgjedhje që ta respektojnë ligjin, duke paralajmëruar sanksione për presion, detyrim ose blerje të votuesve.
Kryetari i shtetit dhe Kryeministri bënë deklarata publike me argumente të ngjashme.
MPVZ-ja e ODIHR-it vërejti raste të izoluara ministrash nga parti të ndryshme që i përzien funksionet e tyre shtetërore me aktivitetet politike, në kundërshtim me angazhimet e OSBEsë.
Pati pretendime nga partitë e opozitës për përpjekje të bëra për shfrytëzimin për qëllime politike të programeve të ndihmave sociale dhe shpërndarjes së ndihmave të lidhura me pandeminë e KOVID-19 dhe pasojat ekonomike të saj.
Ato përfshinin një program për shpërndarjen e ndihmës për njerëzit në nevojë përmes kartave të kreditit për blerjen e produkteve kombëtare.
Kishte pretendime të mëtejshme se shpërndarja e ndihmave gjatë gjendjes së jashtëzakonshme dukej se kishte lidhje me partitë politike.
Asnjë provë bindëse për keqpërdorimet e tilla nuk iu paraqit MPVZ-së së ODIHR-it.
Partitë politike i raportuan gjithashtu MPVZ-së së ODIHR-it për disa raste presioni ndaj zyrtarëve publikë, veçanërisht në perëndim të vendit, duke përfshirë edhe përpjekjet për instrumentalizimin e policisë.
Ashtu si në zgjedhjet e mëparshme, MSHIA-ja krijoi një mjet online, përmes të cilit punonjësit publikë mund të denonconin raste të presionit mbi ta.
U parashtruan vetëm dy denoncime, përkundër një numri pretendimesh për presion të raportuara nga mediat.
Në ditët e fundit para zgjedhjeve kishte disa pretendime për blerje votash anembanë vendit, duke përfshirë njerëz të rrezikuar në aspektin social, të cilët u përkisnin më shpesh komuniteteve rome, por jo vetëm.
MPVZ-ja e ODIHR-it u informua se prokurorët në disa raste kishin nisur hetimet.
Në ditët para zgjedhjeve kishte prova për përçarje brenda MPB-së.
Ato reflektonin marrëveshjen për qeverinë kalimtare, sipas të cilës ministri i brendshëm u emërua nga partia opozitare e VMRO-DPMNE-së, kurse një zëvendësministër plotësues u emërua nga LSDM-ja, përveç zëvendësministrit të zakonshëm nga BDI-ja.
Në ditët para zgjedhjeve, ministri dhe zëvendësministri plotësues morën qëndrime të kundërta në lidhje me pretendimet për blerje votash.
Disa parti e informuan MPVZ-në e ODIHR-it se këto përçarje vazhduan edhe në ditën e zgjedhjeve, pasi partitë u përpoqën të angazhonin policinë në emër të tyre përmes ministrit ose zëvendësministrave të tyre përkatës.
Duke pasur parasysh rolin vendimtar të policisë në sigurimin e një ambienti të sigurt për zgjedhje, politizimi i tillë i policisë është veçanërisht shqetësues.
Duhet të bëhen përpjekje të mëtejshme nga autoritetet për t’iu kundërvënë menjëherë çdo forme presioni mbi punonjësit e sektorit publik, duke përfshirë edhe policinë.
Funksionarët publikë duhet të informohen sistematikisht në lidhje me mekanizmat në fuqi për të raportuar çdo rast presioni për hetim dhe të sigurohen se për këtë nuk do të kenë pasoja negative; këta mekanizma mund të kontrollohen nga një organ i pavarur.
Një rol më i madh i grave politikane ishte i dukshëm në ngjarjet e fushatës dhe në posterët në bilborde; megjithatë, gratë ishin më pak të përfaqësuara në mbulimin mediatik të fushatës.
Gratë përbënin 42 për qind të kandidatëve të regjistruar, mirëpo monitorimi i MPVZ-së së ODIHR-it tregoi se mbulimi mediatik i grave politikane ndryshonte midis vetëm 4 dhe 14 për qind të mbulimit të kandidatëve.
Kandidatet gra të cilat u takuan nga MPVZ-ja e ODIHR-it përshkruan mungesën e mbështetjes për gratë e mundshme lidere në strukturat e brendshme partiake.
Maqedonia e Veriut është një vend etnikisht i larmishëm.
Partitë tradicionalisht kanë garuar për vota kryesisht brenda bashkësive të tyre etnike, ndërsa koalicionet në pushtet janë formuar përtej ndarjes etnike, duke i përfshirë partitë etnike shqiptare.
Megjithatë, që nga zgjedhjet parlamentare të vitit 2016, LSDM-ja është përpjekur aktivisht të fitojë mbështetje nga votuesit shqiptarë etnikë.
Përveç partive që kryesisht i përfaqësojnë shqiptarët etnikë, disa parti i përfaqësojnë bashkësitë më të vogla etnike, shumica e të cilave janë në aleancë ose me koalicionin e LSDM-së ose me atë të VMRO-DPMNE-së.
Përfaqësuesit e këtyre partive morën pjesë aktive në fushatë, veçanërisht në vendet ku janë të përqendruara bashkësitë e tyre.
Në zgjedhjet e vitit 2020, kandidatët nga komunitetet rome gjithashtu kandiduan në listat e LSDM-së dhe të VMRO-DPMNE-së si anëtarë të këtyre partive, e jo si anëtarë të partive të pakicave.
Një kandidate e tillë i tha MPVZ-së së ODIHR-it se ajo besonte se kështu do të kishte më shumë ndikim brenda koalicionit.
Partia Popullore e Romëve, e krijuar para do kohësh, garoi e pavarur.
Në fushatë u bënë disa përpjekje për të adresuar nevojat e personave me aftësi të kufizuara, por ato ishin të kufizuara në një qasje bamirësie, në vend që të promovonin koncepte të tilla si dizajnin universal dhe fuqizimin socio-ekonomik.
Kur e nisi fushatën e LSDM-së në një konventë partiake më 9 mars, kryetari i partisë premtoi se hyrja në ndërtesat publike për personat me aftësi të kufizuara fizike, përmes platformave hyrëse, do të ishte e detyrueshme deri në vitin 2024 dhe se shtesa financiare për personat me aftësi të kufizuara do të rritet me 15 për qind.
Ajo çka ishte pozitive ishte se videot e ngjarjeve të fushatës në mediat sociale ndonjëherë përfshinin interpretim në gjuhën e shenjave.
Programi i LSDMsë u përkthye në gjuhën e shenjave. Organizatat e shoqërisë civile që avokojnë për të drejtat e personave me aftësi të kufizuara zhvilluan trajnime për partitë politike se si të adresojnë nevojat e personave me aftësi të kufizuara, për shembull duke i bërë ueb-faqet e tyre më të arritshme.
MPVZ-ja e ODIHR-it u informua se vetëm një person me aftësi të kufizuar ishte kandidat në këto zgjedhje, në një pozicion në listën e partisë që pothuajse nuk kishte gjasa për të fituar.
Fushatat zgjedhore mund të financohen nga donacione monetare dhe kontribute në natyrë nga individë dhe persona juridikë, në shuma deri përkatësisht 3.000 euro dhe 30.000 euro, anëtarësi dhe kredi bankare të dedikuara për fushatën zgjedhore.
Donacionet nga burime të huaja, komunale dhe anonime, ato nga organizatat në pronësi shtetërore, organizatat fetare, bamirëse dhe mediat janë të jashtëligjshme.
Shpenzimet e fushatës janë të kufizuara në rreth 110 denarë (afërsisht 2 euro) për votues të regjistruar në një njësi zgjedhore (minimum 490.830 euro në njësinë zgjedhore 3 dhe maksimum 544.930 euro në njësinë zgjedhore 1).
Reklamat e paguara politike në mediat transmetuese, të shkruara dhe në ato online financohen drejtpërdrejt nga shteti përmes një fondi të veçantë që administrohet nga KSHZ-ja (Shih seksionin Mediat).
Partitë politike që marrin më shumë se një për qind të votave kanë të drejtë për financim publik.
Financave të fushatës iu kushtua vëmendje e kufizuar në narrativat e fushatës së garuesve.
Edhe kushtet e pazakonta për zhvillimin e fushatës në kohë pandemie patën ndikim në financimin e fushatës.
Garuesit në zgjedhje e informuan MPVZ-në e ODIHR-it se përmbajtja nga tubimet e mëdha parazgjedhore solli një kursim të konsiderueshëm, veçanërisht pasi shmangu nevojën për të transportuar mijëra mbështetës në vendet e tubimeve.
Megjithatë, shpenzimet e prodhimit të reklamave në media dhe përdorimi i madh i posterëve në bilborde paraqitën shpenzime të konsiderueshme.
Financimi i fushatës rregullohet me Kodin Zgjedhor, Ligjin për Financimin e Partive Politike, Ligjin për Parandalimin e Korrupsionit dhe Konfliktin e Interesave (LPKKI), dhe me Ligjin për Kontabilitetin e Organizatave Jofitimprurëse.
Korniza ligjore për financimin e fushatës kërkon një harmonizim të mëtejshëm për të eliminuar zbrazëtirat dhe mospërputhjet dhe për të ofruar qartësi ligjore.
Në veçanti, harmonizimi i Kodit Zgjedhor me Ligjin për Financimin e Partive Politike është i domosdoshëm për të unifikuar vlerën e lejuar të donacioneve për qëllime fushate në llogaritë e fushatës dhe të partive.
Shuma aktuale e donacioneve të lejuara për partitë politike e tejkalon shumën e lejuar për qëllime fushate, e cila u përdor nga disa garues për t’i anashkaluar kufizimet e shpenzimeve.
Ndryshimet në Kodin Zgjedhor parashikuan detyrimin që raportet e fushatës të jenë në përputhje me dispozitat e Ligjit për Kontabilitetin e Organizatave Jofitimprurëse, i cili nuk parashikon raportimin e kontributeve në natyrë, gjë që çon në kundërshtime ligjore.
Kodi Zgjedhor nuk përmban më dispozita të zbatueshme për kompensimin shtetëror për shpenzimet e fushatës për garuesit, gjë që e dëmton qartësinë ligjore, veçanërisht në lidhje me përcaktimin e sanksioneve për shkeljen e rregullave për raportimin e financimit të fushatës.
Ligji nuk thotë gjë për përdorimin e kredive për qëllime të fushatës, si dhe për përcaktimin e çmimit të tregut të mallrave të dhuruara, shërbimeve dhe zbritjeve, dhe garuesit raportuan shumat e përcaktuara nga marrëveshjet me ofruesit e shërbimeve.
Për më tepër, nuk ka masa për të siguruar se të gjitha faturat e lidhura me fushatën do të dorëzohen para afatit të fundit për mbylljen e llogarive të fushatës.
Dispozitat ligjore në lidhje me donacionet duhet të rishikohen në mënyrë që të harmonizohen kufizimet e donacioneve, për të siguruar transparencën dhe kufizimet e kredive të marra nga partitë politike për fushatën zgjedhore dhe për të krijuar një mekanizëm për të përcaktuar çmimin e tregut të kontributeve në natyrë.
Me ndryshimet e fundit të Kodit Zgjedhor u parashikua që një raport shtesë i përkohshëm të dorëzohet 19 ditë pas ditës së zgjedhjeve dhe u shkurtua afati i fundit për dorëzimin e raportit përfundimtar nga katër në tre muaj pas zgjedhjeve; kjo periudhë mbetet dukshëm më e gjatë sesa periudha e rekomanduar nga praktika e mirë ndërkombëtare.
Duhet të dorëzohen edhe dy raporte të përkohshme para ditës së zgjedhjeve: një në mes të fushatës, dhe një tjetër një ditë para zgjedhjeve, gjë që nuk lejon kohë për shqyrtim të detajuar ose për publikim para zgjedhjeve, në kundërshtim me rekomandimet e mëparshme të ODIHR-it.
Vetëm raportet përfundimtare i nënshtrohen revizionit të detyrueshëm.
Ligji nuk përcakton në hollësi përmbajtjen e raporteve, duke e transferuar përgjegjësinë për adresimin e mungesës së qartësisë dhe për të siguruar cilësi të përshtatshme të raporteve tek Ministria e Financave, e cila zhvilloi shabllonet për raportim.
Komisioni Shtetëror për Parandalimin e Korrupsionit (KSHPK) dorëzon një raport mbi financimin e fushatës në Kuvend tre muaj pas zgjedhjeve, dhe për këtë arsye nuk mund t’i pasqyrojë gjetjet e revizionit, të cilat duhet të dorëzohen nga ESHR-ja brenda 60 ditëve nga dorëzimi i raportit përfundimtar.
Dispozitat e paqarta për raportimin e përkohshëm shkaktuan interpretime të ndryshme të diapazonit të tyre.
Shumica e pjesëmarrësve të fushatës e vlerësuan kornizën e raportimit të përkohshëm si të ngarkuar, duke pasur parasysh se tre raporte të përkohshme duhet të dorëzohen në intervale të shkurtra kohore në tre institucione (KSHZ, KSHPK dhe ESHR).
Detyrimi për publikimin periodik të donacioneve u respektua në mënyrë efektive nga 9 garues nga 15 gjithsej, ndërsa KSHZ-ja nuk i publikoi raportet e përkohshme të garuesve në mënyrë konsekuente, gjë që e zvogëloi transparencën.
Raporti i dytë për donacionet u dorëzua nga 10 garues nga 15 gjithsej, të cilët raportuan kryesisht donacione private dhe pagesa për anëtarësim.
Shumica e garuesve e intensifikuan mbledhjen e mjeteve financiare në gjysmën e dytë të fushatës dhe të gjithë u mbështetën në donacione individuale në llogaritë e partisë dhe të fushatës.
Mospërdorimi nga ana e disa pjesëmarrësve i modeleve të përcaktuara të raportimit e bëri të paqartë origjinën e fondeve të transferuara nga llogaritë e partive politike, gjë që e dëmtoi shpalosjen e njëtrajtshme.
Pavarësisht nga detyrimet ligjore, vetëm disa garues i publikuan raportet e tyre në ueb-faqet e tyre.
Raportet e treta të përkohshme nuk u publikuan.
Kodi Zgjedhor duhet të kërkojë që raportet e financimit të fushatës të dorëzohen dhe të publikohen në ditën e dorëzimit në format të njëtrajtshëm, të përshtatshëm për shqyrtim publik, dhe të shoqëruara me dokumentacionin financiar mbështetës.
Sanksionet për dorëzimin me vonesë ose për mosdorëzimin duhet të jenë efektive, proporcionale dhe dekurajuese.
Afati i fundit për dorëzimin e raporteve përfundimtare duhet të përshtatet për të qenë në përputhje me praktikën e mirë ndërkombëtare.
Në vitin 2020, Kodi Zgjedhor u përafrua me LPKKI-në, duke e zhvendosur juridiksionin parësor për mbikëqyrjen e financimit të fushatës dhe keqpërdorimin e burimeve administrative te KShPK-ja.
KShPK-ja ka për detyrë të kryejë monitorim të vazhdueshëm të financimit të fushatës gjatë gjithë periudhës zgjedhore, duke përfshirë aktivitetet financiare të partive politike dhe të zyrtarëve publikë, dhe të kërkojë të dhëna nga bankat dhe institucionet e tjera kompetente.
Organi ka të drejtë të fillojë inspektime sipas detyrës zyrtare dhe t’i shqyrtojë kundërshtimet nga personat fizikë dhe juridikë, duke përfshirë nga garuesit, partitë dhe vëzhguesit e zgjedhjeve, dhe të iniciojë ndjekje penale në rast shkeljesh dhe si reagim ndaj raporteve të ESHR-së.
ESHR-ja bën kontroll të mëvonshëm (ex-post) të financimit të fushatës duke u bazuar në revizionin e raportit përfundimtar.
Në bazë të ndryshimeve të Kodit Zgjedhor, bankat janë të detyruara që KSHPK-së dhe ESHR-së t’i lejojnë qasje në transaksionet në llogaritë e fushatës deri në mbylljen e llogarive.
Megjithatë, e drejta për qasje nuk vlen për llogaritë e zakonshme të partive, megjithëse mjetet e tyre mund të përdoren për fushatën zgjedhore, si dhe nuk është paraparë ofrimi i të dhënave financiare pas mbylljes së llogarive, gjë që do ta ndihmonte rishikimin për ta lehtësuar revizionin.
Të gjitha palët e interesuara janë të detyruara të sigurojnë dokumentacione financiare me kërkesë të ESHR-së, duke kontribuar kështu për një revizion gjithëpërfshirës të bazuar në prova.
Megjithëse këto ndryshime e afrojnë mbikëqyrjen e financimit të fushatës me rekomandimet e ODIHR-it dhe GRECO-s, duhet të bëhen përpjekje të mëtejshme për të përmirësuar transparencën dhe llogaridhënien në financimin politik dhe të fushatës.
Institucionet që kanë për detyrë të bëjnë mbikëqyrjen e fushatës kanë mungesë kapaciteti për shkak të burimeve të pamjaftueshme financiare dhe njerëzore, që e dëmtoi kontrollin mbi llogaridhënien dhe transparencën e financimit të fushatës.
Për këto zgjedhje, KSHPK-ja ishte në komunikim me shoqërinë civile për të marrë informacione lidhur me dyshimet për shkelje.
Për më tepër, Komisioni e forcoi mbikëqyrjen e tij të fushatës me 17 vëzhgues shtesë në terren, të pajisur me ndihmë ndërkombëtare për shkak të mungesës së fondeve të nevojshme shtetërore, të cilët mblodhën prova mbi aktivitetet e fushatës.
Megjithatë, gjetjet e vëzhguesve nuk u bënë publike, duke humbur kështu mundësinë për të rritur transparencën.
Komisioni Shtetëror për Parandalimin e Korrupsionit dhe Enti Shtetëror për Revizion duhet të pajisen me burime të mjaftueshme njerëzore dhe financiare për ta realizuar në mënyrë efektive mandatin e tyre gjatë periudhës zgjedhore.
Kodi Zgjedhor përmban dispozita të hollësishme që parashikojnë përdorimin e barabartë të hapësirave publike dhe ndalon keqpërdorimin e burimeve shtetërore.
Pas shpalljes së zgjedhjeve, nuk mund të bëhen pagesa rrogash, pensionesh dhe ndihmash sociale, përveç pagesave të zakonshme, nga mjetet buxhetore.
Me përjashtim të rasteve urgjente, punësimi i punonjësve të rinj në sektorin publik ose ndërprerja e punësimit të punonjësve ekzistues është e ndaluar.
Një ndryshim i fundit ofron sqarime se cilat janë rastet e tilla urgjente.
Megjithatë, të gjitha këto rregulla u pezulluan me një dekret të qeverisë për kohëzgjatjen e gjendjes së jashtëzakonshme.
Një numër i madh mediash, duke përfshirë 11 televizione kombëtare dhe 36 private rajonale, konkurrojnë në një treg të vogël reklamash dhe kanë mungesë të qëndrueshmërisë financiare, rregullatore dhe profesionale, gjë që kontribuon në polarizimin e ambientit mediatik.
Reklamat qeveritare, të cilat kishin shërbyer si burim kryesor i të ardhurave për shumë media, janë të ndaluara që nga viti 2017.
Stagnacioni i vazhdueshëm në tregun e reklamave, shkaktuar nga pandemia e KOVID- 19, ka rritur më tej varësinë e mediave nga pronarët dhe subvencionet shtetërore.
Të gjithë bashkëbiseduesit e MPVZ-së së ODIHR-it vlerësuan se përmirësimet e konsiderueshme në lirinë e mediave në vitet e fundit nuk u mbështetën me reforma sistematike në sektorin e mediave, siç është sigurimi i neutralitetit politik të Radiotelevizionit publik të Maqedonisë (RTM) dhe i organit rregullator të mediave.
Bashkëbiseduesit theksuan shumëllojshmërinë e përmirësuar të mbulimit të lajmeve, por vunë gjithashtu në duke një nivel të ulët profesionalizmi, fokusin redaktues në sasinë e përmbajtjes e jo në cilësinë e saj.
Shumë bashkëbisedues ngritën shqetësimin se pandemia e KOVID- 19 kontribuoi në përkeqësimin e kushteve tashmë të vështira të punësimit të gazetarëve.
Televizioni mbetet burimi kryesor i informimit, e më pas vijnë mediat online.
Në prill të vitit 2020, RTM-ja e rriti numrin e kanaleve televizive nga dy në pesë, duke rivendosur RMT-2 si shërbim 24 orësh në gjuhën shqipe, si dhe duke krijuar një kanal që transmeton programe në gjuhët e pakicave, edhe atë në boshnjakisht, gjuhën rome, serbisht, turqisht dhe vllahisht.
Përkundër futjes së subvencioneve shtetërore në vitin 2018 për shtypjen dhe shpërndarjen e gazetave kombëtare dhe rajonale, qarkullimi i medias së shkruar ka rënë në mënyrë të vazhdueshme.
RTM-ja financohet pothuajse ekskluzivisht nga buxheti i shtetit që nga viti 2017, gjë që, sipas bashkëbiseduesve të MPVZ-së së ODIHR-it e dëmton pavarësinë e saj redaktuese.
Këshilli Programor mbikëqyr përmbajtjen e RTM-së dhe emëron Këshillin Mbikëqyrës që është përgjegjës për mbikëqyrjen e tij financiare.
Të dy institucionet perceptohen tradicionalisht si të ndikuara politikisht, kurse kompetencat e tyre janë të kufizuara, pasi mandatet e anëtarëve të tyre kanë skaduar.
Për të garantuar pavarësinë politike, transmetuesi publik duhet t'i nënshtrohet një sërë reformash, duke përfshirë ndryshimin e procedurës për zgjedhjen dhe emërimin e anëtarëve të Këshillit Programor dhe uljen e varësisë së tij nga buxheti i shtetit.
Reformat e mëtejshme të transmetuesit publik duhet të synojnë përmirësimin e cilësisë së përmbajtjes së prodhuar nga vetë transmetuesi, duke përfshirë gazetarinë hulumtuese dhe atë analitike.
Një numër bashkëbiseduesish të MPVZ-së së ODIHR-it ngritën shqetësimin e tyre në lidhje me shpërndarjen e informacionit mashtrues ose të rremë në mediat online dhe ato sociale.
Për të adresuar këtë çështje, disa organizata të njohura profesionale të medias krijuan një regjistër të mediave profesionale online, të cilat zotohen t'i përmbahen standardeve profesionale; një numër i kufizuar i mediave online iu bashkua kësaj iniciative.
Kodi Zgjedhor parashikon rregullore të hollësishme për sjelljen e mediave, duke filluar nga shpallja e zgjedhjeve e deri në përfundimin e fushatës.
Të gjithë transmetuesit dhe ueb-faqet që i mbulojnë zgjedhjet kërkohet që ta bëjnë këtë në një mënyrë të drejtë, të ekuilibruar dhe të paanshme.
Ekuilibri proporcional duhet të bazohet në numrin e njësive zgjedhore në të cilat garojnë garuesit, si dhe në intensitetin e aktiviteteve të tyre të fushatës.
Një ndryshim që u bë në Kodin Zgjedhor në shkurt të vitit 2020 kërkoi nga transmetuesit kombëtarë që ta plotësojnë mbulimin zgjedhor edhe me interpretim në gjuhën e shenjave; të gjithë transmetuesit e monitoruar nga MPVZ-ja e ODIHR-it nuk e respektuan këtë, gjë që ASHAAM-i ia atribuoi kohës së kufizuar për ta zbatuar këtë dispozitë.
Lajmet e RTM-së gjatë fushatës i nënshtrohen rregullimit të përpiktë sa i përket sasisë së mbulimit kushtuar partive në pushtet, opozitës parlamentare dhe në një masë më të vogël partive joparlamentare dhe kandidatëve të pavarur.
Duke qenë se ligji kërkon që t'u kushtohet kohë e barabartë mbulimi partive në pushtet dhe atyre opozitare si grupe, e jo si parti individuale, mbulimi i kombinuar i LSDM-së, BDIsë dhe PDSH-së duhej të ishte identik me mbulimin e kombinuar në lajme të koalicioneve opozitare - VMRO-DPMNE-së dhe koalicionit të Aleancës për Shqiptarët (ASH) me Alternativën.
Transmetuesi publik i respektoi detyrimet, megjithëse RTM-ja dhe bashkëbiseduesit e tjerë të MPVZ-së së ODIHRit i kritikuan rregulloret si të tepërta dhe minuese të pavarësinë redaktuese.
Dispozitat që rregullojnë lajmet e transmetuesit publik gjatë fushatës duhet të rishikohen, me qëllim që të sigurohet liria redaktuese, pluralizmi i pikëpamjeve dhe mundësitë e barabarta për garuesit.
Kodi Zgjedhor e urdhëron RTM-në të ndajë kohë falas për garuesit midis orës 16:00 dhe 23:00.
Gjashtë parti vendosën të paraqiten në RTM-1 dhe dy parti në RTM-2.
Në të dy kanalet, koha falas e garuesve ishte e kufizuar në fjalime të xhiruara më parë në ambientet e RTM-së, pasi xhirimet e prodhuara nga vetë garuesit nuk u lejuan.
Gjatë periudhës së fushatës zgjedhore, reklamat e paguara politike në mediat private transmetuese, të shkruara dhe ato online mbulohen ekskluzivisht nga buxheti i shtetit.
Kodi Zgjedhor e rregullon ndarjen e mjeteve financiare për reklama të paguara politike dhe i përcakton kufizimet kohore për reklamat e tilla brenda çdo ore të transmetimit.
Megjithatë, kjo formulë për ndarjen e kohës dhe të mjeteve financiare nuk ishte parashikuar nga korniza rregullatore.
Më 22 qershor, në ditën e fundit të gjendjes së jashtëzakonshme, qeveria i ndryshoi dispozitat mbi alokimin dhe shpërndarjen e mjeteve financiare dhe kufizimet kohore për reklamat e paguara politike, duke përfshirë rritjen e shumës së lejuar të reklamave të paguara politike për orë reale.
Tre garues, koalicionet e udhëhequra nga LSDM-BESA, VMRO-DPMNE-ja dhe BDI-ja, ishin në avantazh të konsiderueshëm pasi kishin të drejtë të shpenzonin vetëm për qëllime të reklamave të paguara politike rreth 800,000 euro secili, ndërsa dymbëdhjetë garuesit e tjerë kishin të drejtë për rreth 30,000 euro secili.
Rregullimi i tepërt ekzistues së bashku me ndryshimet e përsëritura të kornizës ligjore krijuan paqartësi ligjore, ndërsa shpërndarja joproporcionale e kohës dhe e mjeteve financiare i kufizoi ndjeshëm mundësitë për fushatë të drejtpërdrejtë për dymbëdhjetë garues, pasi ata nuk mund të përdornin mjete të tjera financiare për të blerë reklama politike të paguara, përveç atyre që u ishin siguruar nga shteti.
Rregulloret për reklamat e paguara politike në media duhet të rishikohen, në mënyrë që të lejohet qasja e papenguar në media mbi baza jodiskriminuese.
Nga të gjitha mediat që ishin të interesuara për të shitur hapësirë për reklama të paguara politike u kërkua të regjistrohen në KSHZ.
Në mungesë të kërkesave dhe udhëzimeve formale për regjistrimin e mediave, nuk u bë asnjë verifikim i informacionit të dorëzuar.
Rrjedhimisht, disa transmetues që nuk ishin të licencuar në Maqedoninë e Veriut morën regjistrime, të cilat më pas u revokuan pas njoftimit nga organi rregullatori i medias.
Në mungesë të një përkufizimi të qartë të mediave online, disa uebfaqe regjistruan edicione në gjuhë në ndryshme ose domene të ndryshme të së njëjtës ueb-faqe si media të veçanta, duke e anashkaluar kufirin ligjor të shumës për shpenzime për reklama për një garues në një medie të shkruar ose online (15.000 euro).
Për më tepër, bashkëbiseduesit e MPVZ-së së ODIHR-it vërejtën një numër të lartë mediash të reja të panjohura të regjistruara.
Për të siguruar transparencën e pronësisë së mediave dhe të shpenzimeve të fushatës, mediat online të interesuara për të shitur hapësirën e tyre për reklama të paguara politike duhet të respektojnë disa kërkesa themelore të transparencës, duke përfshirë informacionin e verifikueshëm mbi pronësinë dhe financimin.
Ndryshimet e bëra në shkurt të vitit 2020 në Kodin Zgjedhor përcaktuan se shuma maksimale që mund t’i paguhej cilësdo medie për reklama politike nuk mund ta tejkalojë çmimin mesatar të reklamimit që është përdorur gjatë pesë zgjedhjeve mëparshme.
Çmimet maksimale për të gjitha mediat u llogaritën nga KSHZ-ja, organi përgjegjës për pagimin e subvencioneve shtetërore për mediat, në bazë të çmimeve të reklamave të dhëna nga ato media që ofruan hapësirën e tyre në pesë zgjedhjet e fundit.
Dispozitat janë të pafavorshme për transmetuesit me audiencën më të lartë, që janë të detyruar të respektojnë çmimet e ndikuara nga çmimet mesatare të transmetuesve më të vegjël rajonalë dhe nuk lejojnë asnjë përshtatje për shkak të zhvlerësimeve ekonomike.
Pesë televizione kombëtare e kontestuan pa sukses formulën e KSHZ-së në Gjykatën Administrative (Shih Kundërshtimet dhe Ankesat).
Reklamat politike në platformat ndërkombëtare të reklamave në internet si Google AdSense dhe në mediat sociale nuk janë të rregulluara në mënyrë të veçantë.
Përderisa partitë politike i përdorën gjerësisht këto metoda fushate, mungesa e transparencës së mjeteve të tilla e bën të pamundur revizionin thelbësor.
Respektimi i Kodit Zgjedhor nga ana e transmetuesve u mbikëqyr nga ASHAAM-i.
Gjatë monitorimit të mbulimit të fushatës, ASHAAM-i arriti në përfundimin se të gjithë transmetuesit privatë ishin përqendruar kryesisht në partitë parlamentare, në kundërshtim me kërkesat e Kodit Zgjedhor.
Këshilli i ASHAAM-it sanksionoi vetëm televizionin Alsat-M dhe TV Shenja për shkak se nuk siguruan asnjë mbulim të partive joparlamentare dhe për mbulimin sistematik negativ të njërit prej pjesëmarrësve në zgjedhje, megjithatë zgjodhi të mos sanksiononte TV Alfa që mbulonte gjithashtu një nga garuesit negativisht.
ASHAAM-i gjithashtu filloi tre procedura kundërvajtëse për shkeljen e periudhës së heshtjes zgjedhore; dy rezultuan me gjoba dhe një u shpall i pafajshëm nga Gjykata Administrative.
Gjatë periudhës së heshtjes zgjedhore, një numër partish politike vazhduan të reklamojnë në mediat online dhe mediat sociale, të cilat nuk u monitoruan në mënyrë aktive nga asnjë institucion publik.
Agjencia gjithashtu verifikoi praninë e reklamave të paguara politike në medien transmetuese, të cilat paguhen nga KSHZ-ja.
Të dhënat e ASHAAM-it për monitorimin e reklamave politike treguan se disa garues shpenzuan më shumë se kufijtë ligjorë.
Në fund të shtatorit, KSHZ-ja e informoi MPVZ-në e ODIHR-it se kishte kompensuar shumicën e mediave, ndërsa një numër shumë i vogël që kishin mbetur pa paguar do të duhej të ndreqnin gabimet teknike në dokumentacionin e tyre në mënyrë që të paguheshin.
Kodi Zgjedhor nuk parashikon asnjë sanksion për garuesit zgjedhorë, të cilët, duke nënshkruar kontrata me mediat, i tejkalojnë kufijtë ligjorë.
Nuk u krye asnjë verifikim ose monitorim i mediave online.
Në një numër rastesh, ASHAAM-i identifikoi reklama të paguara politike që shfaqnin të mitur, në kundërshtim me Kodin Zgjedhor.
Megjithëse përgjegjësia për përmbajtjen e reklamave u takon me ligj vetëm mediave, ASHAAM-i zgjodhi të mos vendoste sanksione, por ua kujtoi dy herë formalisht transmetuesve ndalimin.
Mediat i ngritën shqetësime MPVZ-së së ODIHR-it se brenda kornizës aktuale garuesit nuk kanë motivim të drejtpërdrejtë për të shmangur shkelje të tilla.
Partitë politike, si prodhuese të reklamave politike, duhet të jenë ligjërisht përgjegjëse për përmbajtjen e tyre.
Monitorimi i fushatës zgjedhore në media nga ana e MPVZ-së së ODIHR-it doli në përfundimin se lajmet e të gjithë transmetuesve kombëtarë siguruan një mbulim sipërfaqësor të aktiviteteve të fushatës, të cilat ishin nën hije të akuzave të ndërsjella, si dhe të pasojave të regjistrimeve të publikuara të liderëve politikë.
Raportimi i thelluar analitik ose diskutimet për politikat kryesisht mungonin në mbulimin e fushatës, duke ua kufizuar votuesve mundësinë për të bërë një zgjedhje të informuar mes alternativave të veçanta politike.
Pavarësisht nga kufizimet ligjore me të cilat u vendosën kuotat e sakta për mbulim, si RTM-1 ashtu dhe RTM-2 shfaqën përpjekje të dukshme për të mbuluar aktivitetet e partive politike joparlamentare mbi kuotën e vendosur prej 10 për qind.
Megjithatë, përpikëria e kërkesave ligjore rezultoi në atë që RTM- 1 i kushtoi koalicionit të udhëhequr nga VMRO-DPMNE-ja pak më shumë mbulim, rreth 18 për qind, krahasuar me LSDM-në, të cilës iu kushtua 17 për qind e mbulimit të tillë.
Partitë e tjera parlamentare, BDI-ja dhe koalicioni ASH-AlternAtivA patën përkatësisht 15 dhe 13 për qind të mbulimit.
Toni ishte kryesisht neutral për të gjithë garuesit.
RTM-2 i ka kushtoi gjithashtu rreth 19 për qind të mbulimit VMRO-DPMNE-së, 18 për qind koalicionit ASH-AlternAtivA, 17 për qind LSDM-së dhe 15 për qind BDI-së.
Media private u përqendruan kryesisht në partitë politike kryesore, dhe, në një masë më të vogël, në partitë më të vogla parlamentare, ndërsa dukshmëria e partive joparlamentare ishte shumë e ulët.
Në lajmet e tyre kryesore me shikueshmëri më të madhe, dy transmetues privatë kombëtarë, Sitel dhe Telma, ofruan përqindje të barabarta, rreth 31 dhe 21 për qind, të mbulimit kryesisht neutral të koalicioneve të udhëhequra përkatësisht nga VMRO-DPMNE-ja dhe LSDM-ja.
Një qasje e ngjashme u vu re gjatë dy javëve të para të fushatës në Kanal 5, megjithatë, në javën e fundit të fushatës, mbulimi i tij i koalicionit të udhëhequr nga LSDM-ja u rrit në krahasim me atë të VMRO-DPMNE-së, megjithëse toni mbeti kryesisht neutral për të gjithë garuesit.
Nga ana tjetër, Alfa e kritikoi ashpër qeverinë dhe LSDM-në në pushtet duke u caktuar përkatësisht 28 dhe 40 për qind të mbulimit kryesisht negativ dhe të paanshëm, ndërsa VMRO-DPMNE-ja mori 19 për qind të mbulimit që ishte kryesisht me ton neutral.
Një trend i ngjashëm u vërejt edhe në Alsat-M, i cili ofroi mbulim kryesisht negativ të BDI-së prej rreth 32 për qind, dhe mbulim kryesisht neutral dhe negativ të koalicionit të udhëhequr nga VMRO-DPMNE-ja prej rreth 15 për qind, ndërsa koalicioni i udhëhequr nga LSDM-ja kishte mbulim kryesisht neutral dhe pozitiv prej rreth 14 për qind.
Emisionet me pjesëmarrës dhe debatet e shumta, duke përfshirë dy debate midis kryetarëve të dy partive më të mëdha politike, LSDM-së dhe VMRO-DPMNE-së, u përdorën kryesisht nga garuesit si platforma për kritika personale të ndërsjella.
Megjithatë, pavarësisht faktit se edhe transmetuesi publik dhe ata privatë bënë përpjekje për t’i përfshirë garuesit në debate, në një numër rastesh garuesit zgjodhën të mos merrnin pjesë në to për shkak të mosmarrëveshjeve në lidhje me partnerët e zgjedhur për debat, vlerësimeve të ulëta ose anshmërisë së perceptuar të transmetuesit që e ka bërë ftesën.
Kodi Zgjedhor parasheh vëzhgim qytetar, partiak dhe ndërkombëtar.
Më 19 shkurt, KSHZ-ja miratoi Kodin e sjelljes për vëzhguesit, që është i detyrueshëm për të gjitha grupet e akredituara, i cili u ndryshua më 2 korrik për ta rritur transparencën dhe lirinë e lëvizjes së vëzhguesve.
KSHZ-ja akreditoi 2.551 vëzhgues qytetarë dhe 102 vëzhgues ndërkombëtarë brenda afatit kohor.
Përfaqësues të disa organizatave të shoqërisë civile dhe të organizatave vëzhguese qytetare, duke përfshirë organizatën e shoqërisë civile “MOST”, CIVIL - Qendrën për Liri, dhe Inkluziva, i vëzhguan fazat kryesore të procesit zgjedhor, si dhe disponueshmërinë e tyre për personat me aftësi të kufizuara, gjë që kontribuoi në transparencën e procesit.
MOST-i gjithashtu bëri nxjerrjen paralele të rezultateve të votimit, rezultatet e të cilit u përputhën ngushtë me përqindjen e pjesëmarrjes dhe rezultatet e shpallura nga KSHZ-ja.
Ekzistojnë rregullore për mekanizmat për zgjidhjen e kontesteve zgjedhore, por disa rekomandime të mëparshme të ODIHR-it, duke përfshirë ato që kanë të bëjnë me bazën e kufizuar ligjore dhe afatet kufizuese, mbeten të patrajtuara.
Shumica e kundërshtimeve në lidhje me zgjedhjet janë në kompetencën e KSHZ-së.
Me ndryshimet e fundit në Kodin Zgjedhor, u qartësua juridiksioni i KZK-ve për të përfshirë kundërshtimet e votimit të hershëm dhe në ditën e zgjedhjeve nga votuesit, të cilat u interpretuan në mënyrë kufizuese nga KSHZ-ja se vlenin vetëm për regjistrimin e votuesve.
Gjykatat themelore i shqyrtojnë pretendimet në lidhje me shkeljet zgjedhore dhe kundërshtimet nga garuesit për ndërhyrje në aktivitetet e tyre të fushatës, ndërsa KSHPK-ja merret me kundërshtimet në lidhje me financimin e fushatës dhe financimin politik, si dhe me keqpërdorimin e burimeve administrative.
Gjykata Administrative është shkalla e fundit e ankimit për shumicën e kundërshtimeve të trajtuara nga KSHZ-ja dhe KSHPK-ja, përveç për vendimet për rastet e papranueshme, të cilat nuk mund të kontestohen.
Ajo çka ishte pozitive ishte që në vitin 2020, kompetencat e saj u zgjeruan edhe për vendimet e KSHZ-së për parregullsitë e fushatës.
Votuesit kanë bazë të kufizuar ligjore për të iniciuar konteste zgjedhore, pasi kanë të drejtë të ankohen për shkeljen e të drejtave të tyre individuale të votimit, gjë që kufizon mundësinë për mjete efektive ligjore, në kundërshtim me angazhimet ndërkombëtare.
Parregullsitë zgjedhore dhe rezultatet e zgjedhjeve mund të kontestohen nga parashtruesit e listave të kandidatëve.
Vëzhguesit nuk kanë të drejtë të parashtrojnë kundërshtime në lidhje me vëzhgimin e tyre, por, së bashku me përfaqësuesit e partive, mund t’i shënojnë vërejtjet e tyre për parregullsitë e vëzhguara në procesverbalet e KZ-ve, të cilat mund të kundërshtohen në një fazë të mëvonshme nga parashtruesit e listave.
Vërejtjet e tilla kërkohen që kundërshtimet të pranohen si të bazuara. Sipas rregullave të reja, KSHZ-së i kërkohet që t’i hetojë parregullsitë dhe shkeljet e pretenduara para se të marrë vendim për kundërshtimet në lidhje me mbrojtjen e të drejtave të parashtruesve të listave.
Korniza ligjore duhet të rishikohet për të eliminuar kufizimet e panevojshme të së drejtës për të parashtruar kundërshtime dhe ankesa zgjedhore në mënyrë që të ofrojë mjete efektive juridike.
Afatet kohore për kundërshtimet zgjedhore janë të shkurtra.
Si rregull, aplikantët kanë 24 deri në 48 orë për t’i parashtruar kundërshtimet, gjë që e pengon përgatitjen adekuate të tyre.
Kundërshtimet e ditës së zgjedhjeve shqyrtohen brenda katër orësh.
Ajo çka ishte pozitive ishte se me ndryshimet e vitit 2020 në Kodin Zgjedhor u zgjat afati kohor për shqyrtimin e kundërshtimeve nga KSHZ-ja në 72 orë dhe u ndryshuan afatet për parashtrimin e kundërshtimeve për shkeljet gjatë votimit, numërimit dhe nxjerrjes së rezultateve.
Gjykatat vendosin për ankesat brenda një afati prej 48 ose 60 orësh.
Gjykata Themelore ka 24 orë për të vendosur për rastet e kundërvajtjeve zgjedhore, të cilat rezultuan të vështira për t’u arritur si për ankuesit, ashtu edhe për gjykatat, pavarësisht nga numri i kufizuar i rasteve.
Nuk ka procedurë të shkurtuar për hetimin e krimeve zgjedhore, gjë që e pengon ndjekjen penale efektive dhe sanksionimin e autorëve.
Afatet për parashtrimin dhe zgjidhjen e kundërshtimeve mund të zgjaten që të mundësojnë përgatitje adekuate dhe vendim të peshuar mirë.
Duhet konsideruar mundësia për t’i zgjatur afatet për shqyrtimin e rasteve të kundërvajtjes në lidhje me zgjedhjet, në përputhje me praktikat e mira.
Duhet të sigurohen procedura të shkurtuara për hetimin e shkeljeve zgjedhore.
Para pezullimit të procesit zgjedhor, KSHZ-ja njoftoi se kishte marrë një numër shumë të vogël kundërshtimesh, kryesisht lidhur me regjistrimin e votuesve që banonin jashtë vendit dhe me mediat.
Në 6 nga 15 kundërshtimet e parashtruara në Gjykatën Administrative, mediat e kontestuan pa sukses vendimin dhe udhëzimin e KSHZ-së për çmimet e reklamave politike në mediat transmetuese dhe refuzimin e aplikimeve të disa mediave për t’u regjistruar në Regjistër, që u jep të drejtë mediave të marrin mjete financiare publike (Shih seksionin Mediat).
Publikimet në ueb-faqen e KSHZ-së u kontestuan pa sukses në Drejtorinë për Mbrojtjen e të Dhënave Personale (DMDHP), duke pretenduar se kanë zbuluar të dhëna personale.
Pas rifillimit të procesit, KSHZ-ja hodhi poshtë 42 kundërshtime për zhvillimin e hershëm të fushatës, sepse nuk ishin të mbështetura me fakte, pa i shqyrtuar ato në bazë të meritave.
Vendimet ishin formaliste, identike në të gjitha rastet dhe nuk kishin arsyetim thelbësor, me vendime formale të cilat merreshin pas skadimit të afateve, gjë që e pengonte mundësinë për mjet efektiv juridik.
KSHZ-ja refuzoi 2.142 kundërshtime nga garuesit, kryesisht pasi përfaqësuesit e partive nuk u thirrën në parregullsi në protokollet e KZ-ve, që kërkohen si prova.
Ankuesit pretenduan parregullsi gjatë votimit dhe numërimit, mospërputhje midis rezultateve paraprake të shpallura nga KSHZ-ja dhe rezultateve në protokollet e numërimit dhe të nxjerrjes së rezultateve të komisioneve zgjedhore, raste të votimit në emër të të tjerëve, përfshirje të njerëzve të vdekur në listën e votuesve dhe parregullsi për sa i përket vlefshmërisë së fletëvotimeve.
Rregullat për pranueshmërinë e kundërshtimeve duhet të përcaktojnë kërkesa të arsyeshme dhe diapazoni i provave të pranueshme nuk duhet të kufizohet tepër.
Vendimet dhe veprimet e administratës zgjedhore duhet jenë të arsyetuara, duke siguruar garancitë e duhura për shqyrtimin efektiv të bazueshmërisë së kundërshtimeve.
Transparenca dhe efikasiteti i zgjidhjes së kundërshtimeve nga KSHZ-ja u penguan, pasi sistemi për parashtrimin online të kundërshtimeve që kërkohet nga Kodi Zgjedhor u lëshua në përdorim vonë gjatë procesit, pavarësisht nga rekomandimet e mëparshme të ODIHR për ta adresuar këtë çështje.
Ueb-faqja për parashtrimin online të kundërshtimeve përfshinte rreth 400 ankesa, por transparenca e procesit u ndikua pasi ueb-faqja pushoi së funksionuari ditën e zgjedhjeve.
Për të siguruar parashtrim dhe trajtim efikas të kundërshtimeve, sistemi për parashtrimin online të kundërshtimeve duhet të vlerësohet dhe të ridizajnohet.
Për herë të parë, KZK-të kishin kompetencë të përcaktuar ligjërisht për të shqyrtuar kundërshtimet për shkeljen e të drejtave të votimit gjatë votimit të hershëm dhe në ditën e zgjedhjeve dhe vendimet e tyre mund të apeloheshin drejtpërdrejt në Gjykatën Administrative.
Për shkak të juridiksionit të dyfishtë në ligj, KSHZ-ja shqyrtoi 21 raste të vendosura më parë nga KZK-të dhe në disa raste mori vendim të kundërt.
Ekzistenca e mundësive paralele për zgjidhjen e kundërshtimeve e minon qartësinë ligjore dhe bie ndesh me praktikën e mirë ndërkombëtare.
Mekanizmi për të mbrojtur të drejtat e votës në ditën e zgjedhjeve nuk mundëson mjet efektiv ligjor për shkak të mungesës së trajnimit të KZK-ve dhe kryesisht ngaqë KZK-të nuk janë të përfshira në regjistrimin e votuesve dhe nuk janë në gjendje të ofrojnë ndonjë zgjidhje të mirëfilltë për ankuesit.
Mund të konsiderohet mundësia që t’i jepet juridiksioni një subjekti drejtpërdrejt të ngarkuar me regjistrimin e votuesve në nivelin lokal për të shmangur ngarkimin e Komisionit Shtetëror të Zgjedhjeve dhe për t’u siguruar që numri i madh i kundërshtimeve në lidhje me regjistrimin e votuesve në ditën e zgjedhjeve të trajtohet në mënyrë efektive.
KSHPK-ja konstatoi shkelje në dy nga gjashtë kundërshtimet që pretendonin keqpërdorim të burimeve shtetërore, njëra prej të cilave në fund u rrëzua nga Gjykata Administrative.
Gjykata Kushtetuese e hodhi poshtë një ankesë kundër një vendimi për regjistrimin e votuesve në një zyrë rajonale të KSHZsë për shkak të mungesës së provave dhe e konfirmoi si të pabazë ankesën kundër vendimit të KSHPKsë për keqpërdorimin e burimeve administrative.
Gjykata Administrative i hodhi poshtë të gjitha ankesat kundër vendimeve të KSHZ-së për parregullsi gjatë numërimit dhe nxjerrjes së rezultateve, duke e pranuar mungesën e vërejtjeve në protokoll mbi parregullsitë si të vlefshme edhe për refuzimin e ankesave në lidhje me mospërputhjet midis rezultateve paraprake të përpunuara nga KSHZ-ja me protokollet e KZK-ve dhe KZ-ve.
Pandemia e KOVID-19 ndikoi në aftësinë e Gjykatës Administrative për të mbajtur seanca dëgjimore publike dhe për të formuar në kohë kolegjiumet gjyqësore për zgjidhjen e kontesteve në lidhje me zgjedhjet.
Më 13 korrik, 67 KZ të posaçme zhvilluan votimin në 57 komuna duke i vizituar në vendbanimet e tyre votuesit me KOVID-19 dhe ata që ishin në vetë-izolim.
KZ-të e posaçme përfshinin tre punonjës shëndetësorë dhe dy përfaqësues të partive politike.
Anëtarët e KZ-ve të posaçme u trajnuan të ndjekin protokollet specifike për mbrojtjen nga infeksioni dhe përhapja e KOVID-19, të cilat përfshinin veshjen e pajisjeve mbrojtëse personale (PMP), distancimin social dhe dezinfektimin në faza të shumta të procesit.
Më 14 korrik, KSHZ-ja e administroi votimin për të gjithë votuesit e regjistruar si të sëmurë ose të paaftë, për personat e zhvendosur brenda vendit dhe për ata që gjendeshin në institucionet e përkujdesjes, në burgje dhe në qendrat e paraburgimit.
KZ-të e zakonshme zhvilluan votim mobil (të lëvizshëm) për t'u shërbyer këtyre votuesve në vendet e tyre, duke zbatuar masat mbrojtëse të KOVID- 19.
Periudha e votimit të hershëm kaloi në përgjithësi në mënyrë të rregullt, pa incidente ose tensione të mëdha.
Fletëvotimet e hedhura në të dy ditët e votimit të hershëm u shtuan në kutitë e votimit të vendvotimeve të njësive zgjedhore të regjistruara të votuesve dhe u numëruan në fund të votimit të përgjithshëm më 15 korrik.
Më 15 korrik, anëtarët e MPVZ-së së ODIHR-it vizituan një numër të kufizuar vendvotimesh për të vëzhguar procedurat e votimit dhe të numërimit.
Votimi në përgjithësi u administrua mirë, ku KZ-të shfaqën njohuri të mira të procedurave të votimit.
U vërejtën disa raste të votuesve me dokumente të reja identifikimi që nuk ishin përfshirë në listat e votuesve.
Çështje të vogla operacionale u raportuan nga administrata zgjedhore.
Si administrata zgjedhore, ashtu edhe votuesit, i respektuan kryesisht protokollet shëndetësore, por disa ambiente të vizituara nuk kishin hapësirë të mjaftueshme për të mundësuar distancën e rekomanduar ndërmjet personave.
Kur numri i votuesve të lejuar në një vendvotim ishte i barabartë me numrin e kabinave, radhët që pasuan rezultuan me turma në hapësira të përbashkëta, veçanërisht kur disa vendvotime ishin të vendosura në të njëjtin objekt.
Në shumicën e vendvotimeve të vizituara, personat me aftësi të kufizuara fizike nuk mund të hynin në mënyrë të pavarur.
Shabllonet e Brejit për fletëvotimet ishin në dispozicion për votuesit me shikim të dëmtuar, por një OJQ që punon për çështjet që lidhen me personat me aftësi të kufizuara - Inkluziva - e informoi MPVZ-në e ODIHR-it se vetëm dy për qind e personave me shikim të dëmtuar janë të shkolluar për alfabetin e Brejit.
Në përputhje me detyrimet ndërkombëtare, përmes masave praktike duhen bërë përpjekje të mëtejshme për të siguruar qasje të plotë të personave me aftësi të kufizuara në procesin e votimit.
Në MPVZ-në e ODIHR-it u paraqitën disa pretendime për blerje votash në rajone të ndryshme të vendit, si në ditët para zgjedhjeve, ashtu edhe në ditën e zgjedhjeve, veçanërisht mes komunitetit rom.
Në MPVZ u paraqitën gjithashtu edhe raportime për situata të tensionuara, raste presionesh mbi votuesit rreth vendvotimeve dhe mbushje të pretenduar të kutive të votimit, veçanërisht në lokacione në komunat e Kërçovës dhe të Sarajit, si dhe për një incident të dhunshëm të raportuar në Zajas.
Më 23 korrik, MPBja në Prokurorinë Publike për Krimin e Organizuar dhe Korrupsionin ngriti akuzë penale kundër një këshilltari të Ministrit të përkohshëm të Punëve të Brendshme, për një kërcënim dhe ofendim të pretenduar të Kryeshefit të Sektorit të Punëve të Brendshme në Tetovë në ditën e zgjedhjeve.
Mediat raportuan për arrestime nga ana e policisë për mbushje të pretenduar të kutive të votimit në komunën e Sarajit.
Në këto zgjedhje, KSHZ-ja prezantoi aplikacionin e bazuar në internet “uVote”, për transmetimin elektronik të të dhënave periodike të pjesëmarrjes, si dhe të rezultateve paraprake.
Ky aplikacion ofroi mundësinë që votuesit të shikojnë të dhënat e futura mbi pjesëmarrjen e kohëpaskohshme dhe rezultatet paraprake.
Më 25 shkurt, pas shpalljes fillestare të zgjedhjeve, KSHZ-ja shpalli tender publik për prokurimin e softuerit të ri dhe përmirësimin e softuerit ekzistues në lidhje me transmetimin e rezultateve të zgjedhjeve, në të cilin u përshkruan specifikimet e shërbimit të kërkuar.
Komisioni Shtetëror i Ankesave për Furnizimet Publike (KSHAFP), pas ankesës së një konkurruesi, konstatoi se elementet e specifikimit rrezikonin konkurrencën e mirëfilltë.
KSHZ-ja më pas i uli kriteret e kërkuara.
Pas një procedure të re të furnizimit, më 29 qershor kompanisë lokale të TI-së, DUNA, iu dha kontrata për zhvillimin e aplikacionit të bazuar në internet për transmetimin e pjesëmarrjes dhe rezultateve përfundimtare - uVote.
Në procesin e zhvillimit të uVote, nuk u krye asnjë simulim i aplikacionit në shkallë të gjerë dhe mbikëqyrja e KSHZ-së mbi aplikacionin e zhvilluar nga DUNA ishte e kufizuar.
KSHZ-ja e informoi MPVZ-në e ODIHR-it se një test i operueshmërisë u krye dy ditë para zgjedhjeve, por asnjë raport mbi rezultatet e tij nuk iu paraqit KSHZ-së para ditës së zgjedhjeve.
Administrata zgjedhore nuk pati asnjë trajnim për përdorimin e aplikacionit përtej udhëzimeve me shkrim.
Raportimi i të dhënave për pjesëmarrjen gjatë gjithë ditës u ndikua nga probleme të përkohshme teknike dhe KZK-të nganjëherë zgjodhi që t’i mbledhë të dhënat përmes thirrjeve telefonike dhe mesazheve me tekst.
Pak pas mbylljes së vendvotimeve dhe të dhënave të para të rezultateve paraprake, aplikacioni në internet ndaloi së shfaquri këto të dhëna paraprake; kjo ndërprerje u publikua shumë në media natën e zgjedhjeve.
Kryetari i KSHZ-së raportoi një sulm kibernetik, i cili, sipas KSHZ-së, ndikoi në publikimin e rezultateve, pa ndikuar në procesin e numërimit dhe nxjerrjes së rezultateve.
KSHZ-ja bëri përshtatje, duke i transmetuar drejtpërdrejt informatat nga baza e të dhënave të saj të pjesëmarrjes dhe të rezultateve në YouTube.
DUNA theksoi se përgjegjësia e tyre mbulonte performancën e aplikacionit, por jo sigurinë e serverit që u sulmua, për mirëmbajtjen e të cilit kujdeset KSHZ-ja.
Departamenti i TI-së i KSHZ-së e informoi MPVZ-në e ODIHR-it se një sulm në ueb-faqen e saj kryesore u përballua me sukses dhe se problemet me prezantimin e rezultateve duhet të kërkohen tek vetë aplikacioni.
Sipas disa bashkëbiseduesve të MPVZ-së, të cilët ishin të përfshirë në këtë çështje, probleme të tilla teknike mund të jenë shkaktuar nga një kombinim i sulmeve të jashtme dhe i aftësive të pamjaftueshme të TI-së në KSHZ.
Problemet teknike ngritën dyshime, duke përfshirë edhe në mesin e partive politike dhe palëve të tjera të interesuara, në lidhje me rezultatet e shpallura.
KSHZ-ja bëri një kontroll të kryqëzuar të protokolleve përfundimtare në letër të KZ-ve nga të gjitha vendvotimet me rezultatet e ngarkuara në mënyrë elektronike në bazën e të dhënave.
MPVZ-ja e ODIHR-it e vëzhgoi verifikimin që u bë në mënyrë të organizuar dhe profesionale.
Përfundimisht, KSHZ-ja i shpalli zyrtarisht rezultatet paraprake me një vonesë prej rreth 20 orësh, në orën 19:30 më 16 korrik.
Më 18 korrik, KSHZ-ja lëshoi një korrigjim të rezultateve për shkak të gabimeve të mëparshme teknike; megjithëse korrigjimi ishte shumë i vogël, ai i shtoi spekulimet e publikut për integritetin e rezultateve.
Për të siguruar integritetin e procesit zgjedhor, KSHZ-ja duhet të zhvillojë dhe të zbatojë një strategji gjithëpërfshirëse kibernetike.
Strategjia duhet të përfshijë vlerësime të cenueshmërisë dhe taktika për zvogëlimin e ashpërsisë së problemeve, duke përfshirë ato që lidhen me kapacitetin institucional, softuerin dhe harduerin adekuat, masat e sigurisë dhe punonjës plotësisht të trajnuar dhe të përhershëm të TI-së në kuadër të administratës zgjedhore.
Më 22 korrik, një grup që e quan veten "AnonOpsMKD" mori përgjegjësinë për sulmin kibernetik, duke mohuar që KSHZ-ja të kishte qenë shënjestra e tij.
Më 28 korrik, Prokuroria Publike për Krimin e Organizuar hyri në KSHZ për të hetuar krimin e mundshëm në procedurën e furnizimit të zgjidhjeve softuerike.
DMDHP-ja inicioi sipas detyrës zyrtare kontroll të jashtëzakonshëm në KSHZ dhe konstatoi shkelje të rregulloreve për mbrojtjen e të dhënave personale.
Më 25 korrik, KSHZ-ja shpalli rezultatet përfundimtare dhe ua dorëzoi certifikatat deputetëve të zgjedhur.
Gratë përbënin 36 për qind të deputetëve të zgjedhur (43 nga 120 deputetë, 4 më pak krahasuar me legjislaturën e mëparshme).
KSHZ raportoi se 3.34 për qind e votave të hedhura ishin të pavlefshme.
KSHZ-ja ia atribuon këtë numër relativisht të lartë prishjes së qëllimshme të fletëvotimeve nga votuesit në shenjë proteste dhe jo mosdijes se si ta shënojnë fletëvotimin.
Kodi Zgjedhor kërkon që votuesi ta shënojë zgjedhjen e tij duke rrethuar numrin e parashtruesit të listës, por gjithashtu e njeh votën si të vlefshme nëse zgjedhja mund të përcaktohet në mënyrë të besueshme dhe të padyshimtë.
KSHZ-ja lëshoi udhëzime që e ilustruan interpretimin e ligjit mbi vlefshmërinë e fletëvotimit.
KSHZ-ja i tha MPVZ-së së ODIHR-it se u përpoq t’i mbledhë të ndara sipas gjinisë të dhënat për ata që votuan, mirëpo informatat e marra nga KZK-të dhe KZ-të nuk kishin qenë të plota.
Këto rekomandime ashtu siç janë paraqitur përgjatë gjithë raportit, ofrohen me qëllim që të përmirësohet zhvillimi i zgjedhjeve në Republikën e Maqedonisë së Veriut dhe që të mbështeten përpjekjet për t'i sjellë ato në përputhje të plotë me angazhimet e OSBE-së dhe me detyrimet dhe standardet e tjera ndërkombëtare për zgjedhje demokratike.
Këto rekomandime duhen lexuar së bashku me rekomandimet e mëparshme të ODIHR-it, të cilat mbeten për t’u trajtuar.
OSBE/ODIHR-i është i gatshëm që t’i ndihmojë autoritetet e Maqedonisë së Veriut për t’i përmirësuar edhe më shumë proceset zgjedhore dhe për t’i trajtuar rekomandimet që gjenden në këtë raport dhe në raportet e mëparshme.
Kodi Zgjedhor duhet të rishikohet në mënyrë gjithëpërfshirëse për t’u harmonizuar si brendapërbrenda, ashtu edhe me ligjet e tjera përkatëse, për ta sjellë atë në përputhje me angazhimet e OSBE-së, detyrimet ndërkombëtare dhe praktikat e mira.
Rishikimi duhet të bëhet në një procedurë publike, pas një procesi konsultimi gjerësisht gjithëpërfshirës dhe në kohë të mjaftueshme përpara zgjedhjeve të ardhshme në mënyrë që të garantojë qartësinë ligjore.
Për të siguruar stabilitetin dhe profesionalizmin e administratës zgjedhore, mandati i anëtarëve të Komisionit Shtetëror të Zgjedhjeve duhet të përcaktohet qartë nga Kodi Zgjedhor.
Kodi duhet gjithashtu të parashikojë një procedurë të qartë dhe transparente të nominimit dhe emërimit të anëtarëve të KSHZ-së.
Në mënyrë që të sigurohet një kornizë rregullatore gjithëpërfshirëse, Kodi Zgjedhor duhet të rishikohet për të qartësuar dhe konsoliduar udhëzimet e hollësishme të përhershme mbi procedurat e regjistrimit të votuesve.
Kërkesat në Kod duhet të korrespondojnë me funksionalitetin e Regjistrit Qendror të Popullsisë.
Komisioni Shtetëror për Parandalimin e Korrupsionit dhe Enti Shtetëror për Revizion duhet të pajisen me burime të mjaftueshme njerëzore dhe financiare për ta realizuar në mënyrë efektive mandatin e tyre gjatë periudhës zgjedhore.
Rregulloret për reklamat e paguara politike në media duhet të rishikohen, në mënyrë që të lejohet qasja e papenguar në media mbi baza jodiskriminuese.
Për të garantuar pavarësinë politike, transmetuesi publik duhet t'i nënshtrohet një sërë reformash, duke përfshirë ndryshimin e procedurës për zgjedhjen dhe emërimin e anëtarëve të Këshillit Programor dhe uljen e varësisë së tij nga buxheti i shtetit.
Reformat e mëtejshme të transmetuesit publik duhet të synojnë përmirësimin e cilësisë së përmbajtjes së prodhuar nga vetë transmetuesi, duke përfshirë edhe gazetarinë hulumtuese dhe atë analitike.
Korniza ligjore duhet të rishikohet për të eliminuar kufizimet e panevojshme të së drejtës për të parashtruar kundërshtime dhe ankesa zgjedhore në mënyrë që të ofrojë mjete efektive juridike.
Për të siguruar barazinë e votës, legjislacioni duhet të parashikojë rishikimin periodik të kufijve të njësive zgjedhore nga një organ i pavarur.
Kur ripërcaktohen kufijtë e njësive zgjedhore, kjo duhet të bëhet në kohë, në mënyrë transparente, të paanshme dhe gjithëpërfshirëse në bazë të një metodologjie të qartë dhe të qëndrueshme.
Personeli thelbësor duhet të punësohet në Sekretariatin e Komisionit Shtetëror të Zgjedhjeve në baza të përhershme.
Kapaciteti i burimeve njerëzore të Sekretariatit duhet të përputhet me kompetencat që i janë dhënë Komisionit në bazë të Kodit Zgjedhor.
Nëse do të mbahet si mjet për zgjedhjen e anëtarëve të komisioneve zgjedhore, Ministria e Shoqërisë Informatike dhe Administratës duhet ta përditësojë bazën e të dhënave të nëpunësve publikë, duke angazhuar institucionet përkatëse.
Autoritetet mund ta konsiderojnë rishikimin e grupit të organeve shtetërore, nga të cilët angazhohen nëpunësit për të shërbyer në komisionet zgjedhore.
Në mënyrë që të sigurohet integriteti i procesit zgjedhor, KSHZ-ja duhet të zhvillojë dhe të zbatojë një strategji gjithëpërfshirëse kibernetike.
Ajo duhet të përfshijë kapacitetin institucional, softuerin dhe harduerin adekuat, masat e sigurisë dhe punonjës plotësisht të trajnuar dhe të përhershëm të TI-së në kuadër të administratës zgjedhore.
Dispozitat kushtetuese duhet të harmonizohen me standardet ndërkombëtare lidhur me të drejtën e votës së personave me aftësi të kufizuara intelektuale dhe psiko-sociale.
Në përputhje me rekomandimet e mëparshme të ODIHR-it, më shumë vëmendje duhet t'i kushtohet harmonizimit të të dhënave që ofrohen për regjistrin e votuesve, përkatësisht ndërveprimit të të dhënave të marra dhe standardizimit të sistemit të adresave.
Duhet të kryhen revizione cilësore të regjistrit dhe ato duhet të bëhen publike në mënyrë sistematike.
Për ta lehtësuar ushtrimin e të drejtës së votës, mund të konsiderohen masa shtesë për t’u dhënë mundësi votimi votuesve që votojnë për herë të parë dhe që nuk kanë letërnjoftim, qytetarëve të cilëve u kanë skaduar letërnjoftimet pak para shpalljes së zgjedhjeve dhe qytetarëve që nuk i kanë marrë letërnjoftimet e reja para se të përditësohet lista e votuesve nga KSHZ-ja.
Kufizimet në të drejtën për të kandiduar duhet të rishikohen për t’u siguruar që skualifikimi në bazë të dënimit të jetë proporcional me peshën e veprës.
Duhet konsideruar mundësia e përshtatjes së periudhës zyrtare të fushatës me periudhën kohore për regjistrimin e garuesve, për t’u siguruar që rregullat e fushatës të vlejnë në mënyrë konsekuente për të gjithë.
Aktivitetet e zakonshme politike para periudhës zyrtare të fushatës nuk duhet të ndalohen dhe duhet të rregullohen.
Duhet të bëhen përpjekje të mëtejshme nga autoritetet për t’iu kundërvënë çdo forme presioni mbi punonjësit e sektorit publik, duke përfshirë edhe policinë.
Funksionarët publikë duhet të informohen sistematikisht në lidhje me mekanizmat e zbatueshëm për të raportuar çdo rast presioni dhe të sigurohen se për këtë nuk do të kenë pasoja negative; rastet duhet të hetohen plotësisht dhe të ndiqen penalisht.
Dispozitat ligjore në lidhje me donacionet duhet të rishikohen në mënyrë që të harmonizohen kufizimet e donacioneve, për të siguruar transparencën dhe kufizimet e kredive të marra nga partitë politike për fushatën zgjedhore dhe për të krijuar një mekanizëm për të përcaktuar çmimin e tregut të kontributeve në natyrë.
Kodi Zgjedhor duhet të kërkojë që raportet e financimit të fushatës të dorëzohen dhe të publikohen në ditën e dorëzimit në format të njëtrajtshëm, të përshtatshëm për shqyrtim publik, dhe të shoqëruara me dokumentacionin financiar mbështetës.
Sanksionet për dorëzimin me vonesë ose mosdorëzimin duhet të jenë efektive, proporcionale dhe dekurajuese.
Afati i fundit për dorëzimin e raporteve përfundimtare duhet të përshtatet për të qenë në përputhje me praktikën e mirë ndërkombëtare.
Rregullorja për mbylljen e llogarisë së fushatës duhet të sigurojë përfundimin e operacioneve financiare.
Afati i fundit për dorëzimin e raporteve përfundimtare duhet të përshtatet për të qenë në përputhje me praktikën e mirë ndërkombëtare.
Dispozitat që rregullojnë lajmet e transmetuesit publik gjatë fushatës duhet të rishikohen, me qëllim që të sigurohet liria redaktuese, pluralizmi i pikëpamjeve dhe mundësitë e barabarta për garuesit.
Për të siguruar transparencën e pronësisë së mediave dhe të shpenzimeve të fushatës, mediat online të interesuara për të shitur hapësirën e tyre për reklama të paguara politike duhet të respektojnë disa kërkesa themelore të transparencës, duke përfshirë informacionin e verifikueshëm mbi pronësinë dhe financimin.
Partitë politike, si prodhuese të reklamave politike, duhet të jenë ligjërisht përgjegjëse për përmbajtjen e tyre.
Afatet për parashtrimin dhe zgjidhjen e kundërshtimeve mund të zgjaten që të mundësojnë përgatitje adekuate dhe vendim të peshuar mirë.
Duhet konsideruar mundësia për t’i zgjatur afatet për shqyrtimin e rasteve të kundërvajtjes në lidhje me zgjedhjet, në përputhje me praktikat e mira.
Duhet të sigurohen procedura të shkurtuara për hetimin e shkeljeve zgjedhore.
Rregullat për pranueshmërinë e kundërshtimeve duhet të përcaktojnë kërkesa të arsyeshme dhe diapazoni i provave të pranueshme nuk duhet të kufizohet tepër.
Vendimet dhe veprimet e administratës zgjedhore duhet të jenë të arsyetuara, duke siguruar garancitë e duhura për shqyrtimin efektiv të bazueshmërisë së kundërshtimeve.
Për të siguruar parashtrim dhe trajtim efikas të kundërshtimeve, sistemi për parashtrimin online të kundërshtimeve duhet të vlerësohet dhe të ridizajnohet.
Mund të konsiderohet mundësia që t’i jepet juridiksioni një subjekti drejtpërdrejt të ngarkuar me regjistrimin e votuesve në nivelin lokal për të shmangur ngarkimin e Komisionit Shtetëror të Zgjedhjeve dhe për të siguruar që numri i madh i kundërshtimeve në lidhje me regjistrimin e votuesve në ditën e zgjedhjeve të trajtohet në mënyrë efektive.
Në përputhje me detyrimet ndërkombëtare, përmes masave praktike duhen bërë përpjekje të mëtejshme për të siguruar qasje të plotë të personave me aftësi të kufizuara në procesin e votimit.
Zyra e OSBE-së për Institucione Demokratike dhe të Drejtat e Njeriut
Misioni për Vëzhgimin e Zgjedhjeve
Republika e Maqedonisë së Veriut
Zgjedhjet lokale, 17 tetor 2021
RAPORT I PËRKOHSHËM
7–27 shtator 2021
1 tetor 2021
I. PËRMBLEDHJE E SHKURTËR
Më 17 tetor, votuesit do të zgjedhin kryetarët dhe këshillat e 80 komunave dhe të Qytetit të Shkupit.
Në komunat ku asnjë kandidat për kryetar komune nuk e fiton shumicën e kërkuar absolute, dy javë më vonë mbahet rrethi i dytë, midis dy kandidatëve me numër më të madh votash.
Zgjedhjet lokale kryesisht janë të rregulluara me Kushtetutën e vitit 1991 dhe Kodin Zgjedhor tëvitit 2006.
Kodi Zgjedhor është ndryshuar ndjeshëm që nga viti 2017 dhe është ndryshuar së fundmi më 15 shtator 2021, me synimin e deklaruar për t’i adresuar rekomandimet paraprake të ODIHR-it.
Ndryshimet, të cilat vlejnë për këto zgjedhje, u miratuan shumë afër ditës së zgjedhjeve dhe pa asnjë diskutim publik, megjithëse kishin mbështetje të gjerë politike nga të gjitha partitë parlamentare.
Zgjedhjet administrohen nga Komisioni Shtetëror i Zgjedhjeve (KSHZ), 80 Komisione Zgjedhore Komunale (KZK) dhe Komisioni Zgjedhor i Qytetit të Shkupit (KZQSh), dhe rreth 3,480 Këshilla Zgjedhorë (KZ).
Organet e administratës zgjedhore deri tani i kanë respektuar shumicën e afateve ligjore.
KSHZ-ja ka mbajtur mbledhje të rregullta të hapura, ndërsa korniza ligjore parasheh që vëzhguesit ndërkombëtarë dhe qytetarë, si dhe përfaqësuesit e autorizuar të garuesve ta ndjekin procesin zgjedhor në të gjitha nivelet e administratës zgjedhore.
Jo të gjitha vendimet dhe udhëzimet e KSHZ-së janë publikuar në faqen e internetit të KSHZ-së në kohën e duhur.
Ndryshimet e fundit të Kodit Zgjedhor ndikuan dhe i vonuan përgatitjet teknike dhe administrative të zgjedhjeve dhe kërkonin përshtatje të udhëzimeve, programeve të trajnimit dhe edukimit, të KSHZ-së, si dhe të materialeve dhe procedurave të ditës së zgjedhjeve.
Listat Zgjedhore nxirren nga regjistri i përhershëm i votuesve, i cili përditësohet periodikisht dhe, më datën 24 shtator, përfshinte rreth 1.8 milion votues.
Identifikimi biometrik i votuesve futet në përdorim për herë të parë brenda një afati të ngushtë për realizim, pa një projekt pilot fillestar ose testim gjithëpërfshirës.
Shumica e bashkëbiseduesve të MVZ-së së ODIHR-it, duke përfshirë partitë politike, e mirëpritën përdorimin e identifikimit biometrik të votuesve, si një mjet efektiv për të parandaluar mashtrimin.
Megjithatë, disa prej tyre shprehën shqetësime se problemet e mundshme me përdorimin e pajisjeve mund të ndikojnë negativisht në besimin e publikut në integritetin e zgjedhjeve dhe në administrimin e zgjedhjeve.
Kandidatët për kryetarë të komunave dhe listat për Këshillat komunalë regjistrohen nga KZK-të përkatëse dhe KZQSh-ja.
Kandidatëve të pavarur iu kërkua t’i dorëzojnë nënshkrimet e votuesve që e kanë mbështetur kandidaturën e tyre.
Kodi Zgjedhor parashikon një kuotë gjinore prej 40 për qind për listat e Këshillave komunalë.
Gjithsej 571 lista kandidatësh për këshillat komunalë, duke përfshirë rreth 45 për qind të kandidateve gra, dhe 299 kandidatë për kryetarë komune, 25 nga të cilët janë gra, u regjistruan brenda afatit ligjor.
Periudha zyrtare e fushatës për këto zgjedhje filloi më 27 shtator dhe do të përfundojë më 16 tetor.
Kodi Zgjedhor përmban dispozita që e ndalojnë përdorimin e burimeve administrative në fushatë, të cilat u plotësuan me ndryshimet e bëra në shtator.
Ambienti para fushatës në përgjithësi ka qenë paqësor.
Megjithatë, shumë palë të interesuara kanë ngritur shqetësime në lidhje me retorikën negative që u shfaq në garat me konkurrencë të rreptë.
Fushatat zgjedhore financohen me mjete publike dhe private.
Të gjitha transaksionet e fushatës duhet të administrohen përmes një llogarie të dedikuar bankare dhe garuesit duhet të dorëzojnë katër raporte financiare, dy para dhe dy pas ditës së zgjedhjeve.
Raportet e financimit të fushatës duhet të publikohen në internet, ndërsa revizion të raportit përfundimtar duhet të bëjë Enti Shtetëror i Revizionit, i cili ka kompetenca të kufizuara mbikëqyrëse para zgjedhjeve.
KSHPK-ja ka autorizimin të fillojë procedurë sipas detyrës zyrtare (ex-officio) gjatë gjithë periudhës zgjedhore.
Numri i madh i mediave janë të ndara përgjatë vijave politike.
Televizioni dhe mediat online janë burimet kryesore të informimit politik.
Kodi Zgjedhor kërkon që të gjitha mediat, duke përfshirë edhe mediat online, t’i mbulojnë zgjedhjet në mënyrë të drejtë, të balancuar dhe të paanshme, ndërsa transmetuesit publik i kërkohet t'u sigurojë garuesve hapësirë për transmetim falas gjatë kohës me shikueshmëri më të madhe.
Reklamat e paguara politike në mediat private transmetuese, të shkruara dhe ato online gjatë periudhës së fushatës financohen drejtpërdrejt nga buxheti i shtetit.
Respektimi i kërkesave ligjore nga ana e mediave mbikëqyret nga Agjencia për Shërbime dhe Audio dhe Audiovizuale Mediatike, duke përfshirë edhe monitorimin e periudhës së fushatës nga ana e saj.
Kundërshtimet mund të parashtrohen te KZK-të, KSHZ-ja dhe gjykatat themelore.
Kundërshtimet në lidhje me financimin e fushatës dhe keqpërdorimin e burimeve administrative mund të parashtrohen në Komisionin Shtetëror për Parandalimin e Korrupsionit (KSHPK).
Votuesit mund të parashtrojnë kundërshtime vetëm në lidhje me listat e votuesve dhe për shkeljen e të drejtës së tyre për të votuar. KSHZ-ja dhe KSHPK-ja kanë raportuar disa kundërshtime.
Pas ndryshimeve të shtatorit, Gjykata Administrative ka parashtruar një kërkesë zyrtare për sqarim në lidhje me afatet për shqyrtimin e kundërshtimeve të ditës së zgjedhjeve.
II. HYRJE
Në përgjigje të ftesës nga autoritetet e Maqedonisë së Veriut për t’i vëzhguar zgjedhjet lokale të 17 tetorit të vitit 2021, Zyra e OSBE-së për Institucione Demokratike dhe të Drejtat e Njeriut (ODIHR) më 7 shtator e krijoi Misionin për Vëzhgimin e Zgjedhjeve (MVZ).
Misioni i udhëhequr nga Tana de Zulueta, përbëhet nga 13 anëtarë të ekipit kryesor në Shkup dhe 20 vëzhgues afatgjatë, të cilët më 15 shtator u shpërndanë në 9 lokacione në mbarë vendin.
Anëtarët e misionit janë siguruar nga 19 Shtete pjesëmarrëse të OSBE-së.
ODIHR u ka kërkuar Shteteve pjesëmarrëse që të dërgojnë 250 vëzhgues afatshkurtër për të vëzhguar procedurat e ditës së zgjedhjeve.
III. SFONDI DHE KONTEKSTI POLITIK
Më 6 gusht të vitit 2021, Kryetari i Kuvendit i shpalli zgjedhjet lokale për më 17 tetor.
Zgjedhjet më të fundit lokale u mbajtën në vitin 2017, kur koalicioni i udhëhequr nga Lidhja Social Demokratike e Maqedonisë (LSDM), e cila kishte krijuar me sukses një koalicion qeverisës pas zgjedhjeve parlamentare të mbajtura në dhjetor të vitit 2016, fitoi kontrollin në shumicën e komunave.
Qeveria, e kryesuar nga kryetari i LSDM -së Zoran Zaev, mbështetet nga një koalicion i LSDM-së, BDI-së dhe disa partive më të vogla politike.
Gratë janë më pak të përfaqësuara në funksionet e zgjedhura publike, me vetëm 45 nga 120 vende në parlamentin aktual, dhe 4 nga 15 postet ministrore në qeveri.
Në zgjedhjet lokale të vitit 2017, gratë u zgjodhën në 6 nga 81 postet e kryetarëve të komunave dhe përfaqësuan rreth 34 për qind të këshilltarëve të zgjedhur.
Aspiratat shumëvjeçare të vendit për anëtarësimin në Bashkimin Evropian (BE) dhe shtyrjet e ndërlidhura të bisedimeve për anëtarësim, mosmarrëveshjet mbi menaxhimin e pandemisë së KOVID-19 nga qeveria, shqetësimet mbi situatën ekonomike, veçanërisht shkalla e lartë e papunësisë dhe shqetësimet mbi retorikën negative politike e formojnë sfondin e këtyre zgjedhjeve.
Regjistrimi i popullsisë, i pari që nga viti 2002, filloi më 5 shtator dhe është planifikuar të zgjasë deri më 30 shtator.
IV. KORNIZA LIGJORE DHE SISTEMI ZGJEDHOR
Zgjedhjet lokale kryesisht janë të rregulluara me Kushtetutën e vitit 1991 dhe Kodin Zgjedhor të vitit 2006.
Ligjet e tjera relevante përfshijnë Ligjin për Financimin e Partive Politike të vitit 2004, Ligjin për Parandalimin e Korrupsionit dhe Konfliktit të Interesave të vitit 2019, Ligjin për Mediat të vitit 2013 dhe Ligjin për Shërbimet Audio dhe Audiovizuale Mediatike të vitit 2013.
Maqedonia e Veriut i ka ratifikuar instrumentet kryesore ndërkombëtare për të drejtat e njeriut që kanë të bëjnë me mbajtjen e zgjedhjeve demokratike.
Kodi Zgjedhor është ndryshuar ndjeshëm që nga zgjedhjet e fundit lokale, duke përfshirë edhe dy herë në vitin 2021.
Më 2 prill u miratuan ndryshimet për t’i plotësuar dispozitat për identifikimin biometrik të votuesve.
Më 15 shtator, Kuvendi papritur miratoi një numër ndryshimesh, shumica e të cilave vlejnë për këto zgjedhje lokale.
Ndryshimet përfshijnë dispozita që kanë të bëjnë me të drejtat e votimit të qytetarëve me aftësi të kufizuara intelektuale, tërheqjen e listave të kandidatëve, masat mbrojtëse kundër keqpërdorimit të burimeve publike, zhvillimin e fushatës në media, afatet për dorëzimin dhe shqyrtimin e kundërshtimeve dhe mandatin e Komisionit Shtetëror të Zgjedhjeve (KSHZ).
Megjithëse Kuvendinjoftoi se këto ndryshime rrjedhin nga rekomandimet e mëparshme të ODIHR-it, MVZ-ja e ODIHR-it u informua se një reformë zgjedhore më gjithëpërfshirëse është planifikuar për periudhën pas zgjedhjeve, për t’i implementuar, ndër të tjera, rekomandimet e ODIHR-it të cilat mbeten të patrajtuara.
Ndryshimet e 15 shtatorit u miratuan me procedurë të shkurtuar, pa debat publik paraprak.
Megjithëse pranuan se ndryshimet u miratuan shumë afër ditës së zgjedhjeve, shumica e bashkëbiseduesve të MVZ-së së ODIHR-it theksuan se procesi kishte mbështetje të gjerë politike7, edhe pse palët kryesore të interesit siç është KSHZ-ja, thanë se nuk u konsultuan për propozim-ndryshimet dhe ngritën shqetësime në lidhje me miratimin e nxituar të ndryshimeve të rëndësishme dhe kapacitetin teknik për t'i zbatuar ato brenda kohës së kufizuar që kishte mbetur deri para ditës së zgjedhjeve.
Këshillat komunalë dhe kryetarët e komunave do të zgjidhen për një mandat katërvjeçar, në zgjedhje të drejtpërdrejta në 80 komunat dhe në Qytetin e Shkupit.
Zgjedhjet e këshilltarëve mbahen sipas sistemit proporcional të përfaqësimit me lista të mbyllura, pa prag.
Kryetarët e komunave zgjidhen sipas sistemit të shumicës me dy rrethe zgjedhore.
Nëse asnjë kandidat nuk fiton shumicën absolute të votave të hedhura në rrethin e parë të zgjedhjeve, dy javë më vonë mbahet rrethi i dytë, midis dy kandidatëve
me numër më të madh votash. Së paku një e treta e votuesve të regjistruar në një komunë duhet të votojnë në rrethin e parë që zgjedhjet për kryetar të komunës të jenë të vlefshme, përndryshe zgjedhjet duhet të përsëriten.
Kërkesa për pjesëmarrje të votuesve nuk zbatohet për rrethet e dyta të mundshme dhe për zgjedhjet e këshillave komunalë.
V. ADMINISTRIMI I ZGJEDHJEVE
Zgjedhjet lokale administrohen nga një strukturë në tre nivele, e udhëhequr nga Komisioni Shtetëror i Zgjedhjeve (KSHZ) dhe e përbërë nga 80 Komisione Zgjedhore Komunale (KZK) dhe Komisioni Zgjedhor i Qytetit të Shkupit (KZQSh), si dhe rreth 3,480 Këshilla Zgjedhorë (KZ).
Përbërja e çdo organi për menaxhim të zgjedhjeve duhet t’i plotësojë kërkesat ligjore për përfaqësimin gjinor dhe etnik.
KSHZ-ja është një organ i përhershëm i përbërë nga shtatë anëtarë të cilët zgjidhen nga Kuvendi.
Pas një procesi të hapur të rekrutimit, katër anëtarë, duke përfshirë edhe nënkryetarin, propozohen nga partitë në pushtet, ndërsa tre anëtarë, duke përfshirë edhe kryetarin, nga partitë opozitare, nga një listë paraprake e aplikuesve.
KSHZ-ja në përbërjen e saj aktuale u emërua në janar të vitit 2021 për një mandat të përkohshëm dyvjeçar; megjithatë, me ndryshimet e bëra më 15 shtator u fut një mandat pesëvjeçar.
Vetëm dy nga anëtarët aktualë të KSHZ-së janë gra, duke përfshirë edhe nënkryetaren.
Për çështjet administrative dhe organizative, KSHZ-ja ndihmohet nga shërbimi profesional, i udhëhequr nga sekretari i përgjithshëm.
Mandati i sekretarit të përgjithshëm të mëparshëm skadoi në janar të vitit 2021 dhe që atëherë pozita është e paplotësuar.
KZK-të dhe KZQSh-ja aktuale, si dhe anëtarët jopartiakë të KZ-ve, u emëruan në qershor dhe korrik të vitit 2021, me mandate pesëvjeçare dhe katërvjeçare, respektivisht.
KZK-të e mbikëqyrin administrimin e zgjedhjeve në komunën përkatëse, i regjistrojnë kandidatët, i emërojnë dhe i trajnojnë KZ-të, dhe menaxhojnë me përgatitjet e tjera teknike.
Pas përzgjedhjes fillestare, gratë përbënin 49 për qind të anëtarëve të KZK-ve dhe KZQSh-së, duke kryesuar me 39 nga 81 organe të nivelit të mesëm.
Në disa komuna, përbërja e KZK-ve dhe KZ-ve ende nuk është finalizuar, pasi është raportuar një largim i konsiderueshëm midis anëtarëve të përzgjedhur, kryesisht për shkak të arsyeve shëndetësore ose konfliktit të interesit në rastet e anëtarëve që janë kandiduar në zgjedhje.
Deri më tani, organet e administratës zgjedhore i kanë respektuar shumicën e afateve ligjore.
KSHZ-ja ka mbajtur mbledhje të rregullta të cilat kanë qenë të hapura për mediat, vëzhguesit dhe përfaqësuesit e autorizuar të kandidatëve dhe të cilat janë transmetuar drejtpërdrejt në internet, me ç’rast incizimet ishin në dispozicion edhe në kanalin e KSHZ-së në YouTube.
Mbledhjet lajmërohen vetëm përmes listës zyrtare të e-mail-eve, shpesh pak para se të mbahen mbledhjet.
Jo të gjitha procesverbalet e mbledhjeve, vendimet dhe udhëzimet e miratuara janë publikuar në faqen e internetit të KSHZ-së në mënyrë konsekuente dhe në kohë.
Shih raportet e mëparshme ODIHR-it për zgjedhjet në Maqedoninë e Veriut.
Aktualisht, nga 80 komuna dhe Qyteti i Shkupit, LSDM-ja ka 57 kryetarë komunash, Bashkimi Demokratik për Integrim (BDI) i shqiptarëve etnikë 10, Organizata e Brendshme Revolucionare Maqedonase – Partia Demokratike për Unitetin Kombëtar Maqedonas (VMRO-DPMNE) 5, dhe Aleanca për Shqiptarët (ASH) 3, ndërsa 3 kryetarë komunash janë të pavarur.
Partia Demokratike e Shqiptarëve (PDSH), Lëvizja BESA e shqiptarëve etnikë (BESA) dhe Partia Demokratike e Turqve në Maqedoni (PDTM) kanë nga një kryetar komune.
Qeveria aktuale përfshin gjithashtu një ministër nga Lëvizja BESA (BESA) dhe një nga Partia Liberal Demokratike (PLD).
Koalicioni i udhëhequr nga LSDM-ja që i fitoi zgjedhjet parlamentare në vitin 2020 përfshinte gjithsej 20 parti më të vogla.
Duke përfshirë Paktin Ndërkombëtar për të Drejtat Civile dhe Politike të vitit 1966 (PNDCP), Konventën Ndërkombëtare për Eliminimin e të Gjitha Formave të Diskriminimit Racor të vitit 1965 (KNEDR), Konventën e Kombeve të Bashkuara për Eliminimin e të Gjitha Formave të Diskriminimit ndaj Grave të vitit 1979 (KEDNG), Konventën e KB-së kundër Korrupsionit të vitit 2003 (KKBKK), Konventën e KB-së për të Drejtat e të Personave me Aftësi të Kufizuara të vitit 2006 (KDPAK), dhe Konventën Evropiane për Mbrojtjen e të Drejtave të Njeriut dhe Lirive Themelore të vitit 1950 (KEDNJ).
Maqedonia e Veriut është anëtare e Komisionit Evropian për Demokraci përmes Ligjit të Këshillit të Evropës (Komisioni i Venedikut) dhe e Grupit të Shteteve kundër Korrupsionit (GRECO).
Më parë, ndryshimet në Kodin Zgjedhor u miratuan në shkurt të vitit 2020, duke ndikuar në shumicën e procedurave zgjedhore dhe përgjegjësitë kryesore të administratës zgjedhore.
Kodi u ndryshua gjithashtu në vitin 2017, 2018 dhe 2019.
Një grup pune ndërinstitucional, që kishte për detyrë të propozojë ndryshime të Kodit Zgjedhor dhe i formuar nga Ministria e Drejtësisë, u takua disa herë gjatë dhjetorit të vitit 2020 dhe prillit të vitit 2021.
Grupi i punës u krijua fillimisht në vitin 2015 dhe u riformua pas një marrëveshjeje të 20 korrikut të vitit 2016 midis katër partive kryesore politike; grupi vazhdoi aktivitetet e tij deri në vitin 2021 nën koordinimin e Ministrisë së Drejtësisë.
Ndryshimet u parashtruan nga deputetë të gjashtë grupeve kryesore parlamentare, që përfaqësonin edhe pushtetin edhe opozitën, dhe u miratuan pothuajse unanimisht (78 vota për, 2 kundër dhe 1 abstenim).
Ndryshimet e fundit të Kodit Zgjedhor ndikuan dhe i vonuan përgatitjet teknike dhe administrative të zgjedhjeve dhe kërkonin përshtatje në momentin e fundit të udhëzimeve, programeve të trajnimit dhe edukimit, të KSHZ-së, si dhe të materialeve dhe procedurave të ditës së zgjedhjeve.
Sektori i trajnimit i KSHZ-së zhvilloi një program trajnimi gjithëpërfshirës dhe i përfundoi trajnimet fillestare të KZK-ve dhe trajnerëve të certifikuar nga KSHZ-ja deri në mes të shtatorit; megjithatë, këto trajnime nuk e mbuluan përdorimin e pajisjeve biometrike për identifikimin e votuesve (PBIV) dhe i përfshinë procedurat zgjedhore në fuqi para miratimit të ndryshimeve të fundit.
Sesionet shtesë të trajnimit për trajnerët e KSHZ-së për përdorimin e PBIV dhe procedurat e reja u mbajtën më 24 dhe 25 shtator, pas miratimit të udhëzimeve të rishikuara dhe konfigurimit të pajisjeve teknike.
Numri i këshilltarëve përcaktohet nga madhësia e popullsisë së komunës dhe ndryshon nga 9 deri në 33, ndërsa 45 përfaqësues zgjidhen në Këshillin e Qytetit të Shkupit.
Mandatet shpërndahen duke përdorur formulën e d'Hondt-it.
Reforma e paralajmëruar zgjedhore parashikon ndryshimin e sistemit zgjedhor për të futur lista të hapura të kandidatëve.
Numri përfundimtar i KZ-ve që do të jenë funksionale do të përcaktohet vetëm pas përfundimit të procesit të regjistrimit të votuesve, duke qenë se vendvotimet nuk do të hapen në zonat në të cilat ka më pak votues se numri minimal prej dhjetë votuesve të regjistruar që kërkohet për krijimin e një vendvotimi.
Çdo gjini duhet të përfaqësohet nga të paktën 30 për qind e anëtarëve, e po ashtu duhet të përfaqësohen edhe të gjitha bashkësitë etnike që përbëjnë të paktën 20 për qind të popullsisë në komunën përkatëse.
Ndryshimet e shtatorit të vitit 2021 përcaktojnë se në rast të ndryshimit të qeverisë, përbërja e KSHZ-së do të harmonizohet në në mënyrë përkatëse.
KZK-të dhe KZQSh-ja përbëhen nga pesë anëtarë dhe zëvendësit e tyre, të zgjedhur në mënyrë të rastësishme nga KSHZ-ja nga radhët e punonjësve të administratës shtetërore dhe komunale.
KZ-të përbëhen nga tre anëtarë dhe zëvendësit e tyre, të përzgjedhur në mënyrë të rastësishme nga radhët e nëpunësve publikë dhe shtetërorë me mandat katërvjeçar dhe dy anëtarë të përkohshëm dhe zëvendësit e tyre, të emëruar nga partitë parlamentare për çdo zgjedhje.
Secila nga dy partitë në pushtet dhe dy partitë opozitare, që kanë fituar numrin më të madh të votave në zgjedhjet e fundit parlamentare, emërojnë nga një anëtar dhe një zëvendës.
VI. REGJISTRIMI I VOTUESVE
Të gjithë qytetarët që kanë mbushur 18 vjet në ditën e zgjedhjeve kanë të drejtë vote, përveç atyre që u është marrë e drejta e votës plotësisht ose pjesërisht me vendim të gjykatës në bazë të aftësisë së kufizuar intelektuale ose psiko-sociale.
Për t'u përfshirë në regjistrin e votuesve, qytetarët duhet të kenë adresë të regjistruar në vend dhe letërnjoftim ose pasaportë të vlefshme.
Ndryshimet e shtatorit të vitit 2021 u lejojnë qytetarëve, letërnjoftimi i të cilëve ka skaduar pas shpalljes së zgjedhjeve dhe të cilët kanë kërkuar letërnjoftim të ri deri në ditën e zgjedhjeve, që të përfshihen në regjistrin e votuesve.
Për shkak të kontradiktave në Kodin Zgjedhor në lidhje me azhurnimin e regjistrit të votuesve, qytetarët që mbushin 18 vjet midis rrethit të parë dhe të dytë nuk janë të përfshirë.
KSHZ-ja është përgjegjëse për mirëmbajtjen dhe përditësimin e regjistrit të votuesve, nga i cili nxirren Listat Zgjedhore, në bazë të përditësimeve të rregullta nga institucionet e ndryshme shtetërore.
Në praktikë, Enti Shtetëror Statistikor siguron përpunimin teknik dhe metodologjik të të dhënave nga regjistri i votuesve.
Kërkesa ligjore që regjistri i zgjedhësve të nxirret nga Regjistri Kombëtar i Popullsisë ende nuk është zbatuar.
Të gjithë bashkëbiseduesit e MVZ-së së ODIHR-it shprehën besim në saktësinë dhe besueshmërinë e regjistrit të votuesve, megjithëse disa pranuan se një numër i konsiderueshëm i qytetarëve që banojnë jashtë vendit mbeten në regjistër pasi mbajnë një vendbanim zyrtar në vend
Më 24 shtator, KSHZ-ja e mbylli regjistrin e votuesve, me gjithsej 1,824,864 votues dhe filloi shtypjen e Listave Zgjedhore.
Qytetarët mund t’i kontrollojnë të dhënat e tyre në regjistrin e votuesve në internet dhe në zyrat rajonale të KSHZ-së gjatë gjithë vitit, si dhe gjatë periudhës së këqyrjes publike, e cila u zhvillua nga 21 gushti deri më 9 shtator.
Midis 15 dhe 20 shtatorit, të gjitha partitë që garojnë në zgjedhje kishin mundësi të merrnin një kopje elektronike të regjistrit të zgjedhësve, pa mbrojtje nga kopjimi.
Afati kohor që partitë të parashtrojnë ankesa ndaj vendimeve të KSHZ-së në lidhje me regjistrin e votuesve mund ta pengojë KSHZ-në që ta mbyllë regjistrin deri në fund të afatit ligjor; në këto zgjedhje nuk kishte ankesa të tilla.
Ligji nuk parashikon këqyrje të regjistrit nga kandidatët e pavarur.
Identifikimi biometrik i votuesve, i cili u fut në Kodin Zgjedhor me ndryshimet e bëra në shkurt të vitit 2020, do të përdoret për herë të parë në këto zgjedhje për të gjithë votuesit në vendvotimet e rregullta, pa realizuar një projekt pilot dhe pa kohë të mjaftueshme për testimin gjithëpërfshirës të harduerit dhe softuerit.
Procesi i furnizimit publik nuk u fillua deri në qershor të vitit 2021, pas të cilit, në gusht të vitit 2021, u furnizuan gjithsej 4,000 PIBV të lëvizshme.
Shumica e makinave nuk u dorëzuan deri një muaj para ditës së caktuar të zgjedhjeve.
Ndryshimet e shtatorit të vitit 2021 prezantuan mundësinë që qytetarët të cilët janë pjesërisht të privuar nga aftësia ligjore ta rifitojnë të drejtën e tyre të votimit në bazë të vendimit të gjykatës, por kjo dispozitë në praktikë nuk ka efekt në të drejtat e votës për këto zgjedhje.
Duke përfshirë edhe Ministrinë e Punëve të Brendshme, Ministrinë e Drejtësisë dhe gjykatat themelore.
Duke përfshirë edhe 82,461 votues të regjistruar si banorë jashtë vendit, të cilët kanë të drejtë të votojnë në vend, por janë përfshirë në lista të veçanta, si dhe 2,250 në institucionet ndëshkuese-përmirësuese dhe në institucionet e kujdesit, të cilët kanë të drejtë të votojnë një ditë më herë, më 16 tetor.
Kërkimi mund të bëhet në bazë të numrin unik amë të qytetarit ose sipas adresës.
Gjithsej 15 parti morën kopje elektronike të regjistrit të votuesve.
Nga gjithsej 16 kërkesa për korrigjim të parashtruara nga 2 parti politike, 11 kërkesa për përfshirjen e votuesve u refuzuan nga KSHZ-ja.
Lista Zgjedhore të secilit vendvotim duhet të ngarkohet në pajisje, e cila do t’i skenojë gjurmët e gishtërinjve të votuesve për ta verifikuar identitetin e tyre duke i përputhur gjurmët e gishtërinjve me ato të regjistruara në pajisje.
Me PIBV-të, të cilat nuk janë të lidhura në rrjet ose të lidhura në internet, do të merret kryetari ose nënkryetari i KZ-së.
Listat e shtypura në letër do të përdoren si zëvendësim, në rast të problemeve teknike me PIBV-të.
Shumica e bashkëbiseduesve të MVZ-së së ODIHR-it, duke përfshirë partitë politike, e mirëpritën futjen në përdorim të identifikimit biometrik të votuesve, si një mjet efektiv për të parandaluar mashtrimin, duke përfshirë votimin e shumëfishtë dhe prezantimin e rrejshëm në emër të ndonjë votuesi tjetër.
Megjithatë, disa prej tyre shprehën shqetësime se problemet e mundshme me përdorimin e pajisjeve të reja mund të ndikojnë negativisht në besimin e publikut në integritetin e zgjedhjeve dhe në administrimin e zgjedhjeve.
VII. REGJISTRIMI I KANDIDATËVE
Qytetarët që janë të paktën 18 vjeç në ditën e zgjedhjeve dhe kanë të drejtë vote, kanë të drejtë të kandidojnë për postin e kryetarit të komunës ose për këshilltar në komunën e vendbanimit të tyre të regjistruar.
Korniza ligjore i ndalon të kandidojnë në zgjedhje ata që aktualisht vuajnë ose presin të vuajnë dënim të plotfuqishëm prej më shumë se gjashtë muaj burgim.
Kandidatët për kryetar komune dhe këshilltarë mund të emërohen nga partitë e regjistruara politike ose nga koalicione partish, ose mund të kandidojnë në mënyrë të pavarur (individualisht për kryetar komune, ose, në rastin e këshilltarëve, në lista), të mbështetur nga grupe votuesish.
Çdo gjini duhet të përbëjë të paktën 40 për qind të kandidatëve në të gjitha listat për këshillat komunalë, me kërkesë që kandidati i gjinisë më pak të përfaqësuar të përfshihet në secilin grup prej tre vendeve të njëpasnjëshme, me një vend shtesë brenda çdo grupi prej dhjetë kandidatësh të rezervuar për kandidatin e gjinisë më pak të përfaqësuar.
Për të mbështetur kandidaturat e pavarura, grupet e votuesve duhet të mbledhin midis 100 dhe 450 nënshkrime mbështetëse të votuesve që banojnë në komunën përkatëse, në varësi të madhësisë së popullsisë së komunës, dhe të paktën 1,000 nënshkrime për listat e kandidatëve në nivelin e Qytetit të Shkupit.
Për këto zgjedhje, nënshkrimet mbështetëse u mblodhën midis 16 dhe 30 gushtit, në prani të zyrtarëve të KSHZ-së, në zyrat rajonale të KSHZ-së ose në zyrat e noterëve të caktuar.
Dokumentet për emërim duhej të dorëzoheshin te KKZ-të dhe KZQSh-ja deri më 11 shtator.
Pas pranimit të tyre, KKZ-të dhe KZQSh-ja kishin 24 orë kohë për t’i verifikuar dokumentet e dorëzuara.
Parashtruesit e listave të kandidatëve kishin dy ditë për t’i korrigjuar mangësitë eventuale të identifikuara në dokumentet për emërim.
Disa KZK e informuan MVZ-në e ODIHR-it se ata nuk ishin gjithmonë në gjendje t’i respektonin të gjitha afatet, për shkak të dorëzimit të vonshëm të të dhënave në lidhje me dosjet penale të kandidatëve nga gjykatat.
Tenderi i parë që u shpall më 21 maj të vitit 2021 u anulua nga Byroja për Furnizime Publike.
Kontrata me kompaninë gjermane Dermalog u nënshkrua më 11 gusht të vitit 2021.
Dy kompani lokale, Simboliko dhe Alphazet-Macedonia, janë nënkontraktuar për trajnimet dhe për ngarkimin e Listave Zgjedhore në pajisje, si dhe për menaxhimin e një qendre thirrjesh për asistencë teknike, respektivisht.
Deri më 27 shtator, 1,180 nga 4,000 njësi të lëvizshme të PIBV i ishin dorëzuar KSHZ-së.
Dërgesat e mbetura priten të arrijnë në vend deri më 2 tetor.
Nëse gjurma e gishtit të një votuesi nuk mund të gjendet në listën elektronike të gjurmëve të gishtërinjve të votuesve, identifikimi i votuesit do të bëhet duke e skenuar letërnjoftimin e votuesit ose duke e futur numrin unik amë të qytetarit.
Kodi Zgjedhor kërkon që numri i kandidatëve në listat e parashtruara të jetë i barabartë me vendet që janë në dispozicion në komunën përkatëse, gjë që i pamundëson kandidatët të konkurrojnë individualisht.
Të gjitha listat e parashtruara të kandidatëve duhet të shoqërohen me certifikatat e regjistrimit të partive politike, sipas rastit; një deklaratë të parevokueshme të pëlqimit me kandidaturën, deklaratë për përkatësinë në bashkësinë etnike dhe kopje të letërnjoftimit ose pasaportës së vlefshme të secilit kandidat; konfirmimi i numrit unik tatimor nga Regjistri Qendror; konfirmimi për hapjen e llogarisë bankare të dedikuar vetëm për qëllime të fushatës; dhe një simbol zgjedhor, nëse ka, në formë digjitale.
Nga 69 grupe votuesish që synonin të propozonin lista të kandidatëve për këshillat komunalë, 67 e mblodhën numrin e kërkuar të nënshkrimeve.
Për emërimin e kandidatëve për kryetarë të komunave, 30 nga 38 kandidatë të pavarur të mundshëm mblodhën numrin e nënshkrimeve të nevojshme për regjistrim.
Sipas KSHZ-së, brenda afatit ligjor deri më 18 shtator, KZK-të dhe KZQSh-ja regjistruan gjithsej 10,649 kandidatë në 571 lista të kandidatëve për këshillat komunalë të parashtruara nga 28 parti politike, 6 koalicione dhe 58 grupe votuesish.
Gratë përbëjnë rreth 45 për qind të të gjithë kandidatëve për këshilltarë dhe janë bartëse në 111 lista të kandidatëve (19 për qind).
Në zgjedhjet për kryetarë komune do të garojnë gjithsej 299 kandidatë (duke përfshirë 25 gra, ose 8 për qind) të propozuar nga 22 parti politike, 5 koalicione dhe 25 grupe votuesish.
MVZ-ja e ODIHR-it është në dijeni të refuzimeve të tre kandidatëve për kryetarë të komunave dhe nëntë listave të kandidatëve për këshilltarë komunalë nga KZK-të për shkak të dorëzimit të vonuar ose mangësive në dokumentet për emërim.
VIII. AMBIENTI I FUSHATËS
Periudha zyrtare e fushatës filloi më 27 shtator dhe përfundon më 15 tetor në mesnatë.
Kodi Zgjedhor përmban dispozita që e ndalojnë përdorimin e burimeve administrative në fushatë, duke përfshirë moratorium, nga dita e shpalljes së zgjedhjeve, për publikimin e projekteve të reja të financuara me mjete publike dhe ndalesë për përdorimin e zyrave, pajisjeve apo punonjësve shtetërorë për fushatë, dhe presionin ndaj nëpunësve publikë.
Pas shpalljes së zgjedhjeve, nuk mund të bëhen pagesa të rrogave, pensioneve dhe ndihmave sociale, përveç pagesave të rregullta, nga mjetet buxhetore.
Ndryshimet e shtatorit të vitit 2021 i plotësuan rregullat ekzistuese që e rregullojnë fushatën dhe synojnë ta rrisin transparencën e përdorimit të burimeve publike, siç janë automjetet, gjatë fushatës zgjedhore.
Në zgjedhjet e ardhshme lokale do të garojnë partitë politike dhe koalicionet e udhëhequra nga partitë, si dhe një numër i madh i kandidatëve të pavarur të mbështetur nga grupe të votuesve.
Gjatë periudhës raportuese, ambienti para fushatës në përgjithësi ka qenë paqësor.
Shumica e partive njoftuan se në strategjitë e tyre të fushatës do të përdorin fushatë pozitive, si një metodë për të kundërshtuar shkëmbimin e akuzave dhe sulmet personale midis udhëheqësve politikë që i karakterizuan fushatat e mëparshme.
Megjithatë, shumica e bashkëbiseduesve të MVZ-së së ODIHR-it shprehën shqetësime mbi retorikën negative që u shfaq para fillimit zyrtar të fushatës.
Partitë politike gjithashtu u zotuan se do t'i përmbahen rregullave që e rregullojnë fushatën zgjedhore duke e nënshkruar Kodin për Zgjedhje të Drejta dhe Demokratike më 23 shtator, nën patronazhin e KSHZ-së.
Të gjithë garuesit që u takuan me MVZ-në e ODIHR-it theksuan se planet e tyre të fushatës do të përshtaten për t’i adresuar sfidat që u paraqitën nga pandemia e KOVID-19, duke i dhënë përparësi takimeve të vogla në komunitet ndaj tubimeve të mëdha dhe duke zhvilluar aktivitete të gjera online.
Partitë politike që i përfaqësojnë bashkësitë më të vogla etnike, duke përfshirë romët, serbët dhe turqit, vazhdojnë të bashkohen me forcat më të fuqishme politike në koalicionet parazgjedhore.
Për këto zgjedhje, Bashkimi Demokratik Boshnjak (BDB) për herë të parë do të garojë në mënyrë të pavarur, duke përfshirë edhe për postin e kryetarit të Qytetit të Shkupit.
Palët që i përfaqësojnë komunitetet serbe dhe turke e informuan MVZ-në e ODIHR-it se pavarësisht pjesëmarrjes së tyre në koalicione më të mëdha, ato gjithashtu do të zhvillojnë aktivitete të veçanta të fushatës në komunitetet e tyre përkatëse
Për shembull, në komunat e Aerodromit, Butelit, Qendrës, Petrovecit, Sopishtes dhe Vinicës.
Disa garues filluan t’i përfshijnë votuesit në aktivitete para fillimit zyrtar të fushatës.
Për shembull, bilbordet që i përmendin arritjet e LSDM-së dhe që i kritikojnë veprimet e VMRO-DPMNE-së mund të shihen në Shkup dhe në disa komuna të tjera.
Vëzhguesit afatgjatë të MVZ-së së ODIHR-it u informuan se kandidati i LSDM-së për kryetar komune është takuar me votuesit në Prilep dhe i ka angazhuar ata në faqen e tij në Facebook, si dhe për kandidatët e LSDM-së dhe të VMRO-DPMNE-së që janë takuar me votuesit në Krushevë.
Në Shkup, koalicioni Qyteti i Gjelbër Human mbajti një ngjarje publike me votuesit më 22 shtator.
Konfigurimi i koalicioneve ndryshon në varësi të komunës.
Për shembull, në Shkup dhe në disa komuna të tjera, koalicioni i udhëhequr nga LSDM-ja, "Më e mira për komunën time", përfshin partitë BDI, BESA dhe PDSH, si dhe një numër partish më të vogla; koalicioni i udhëhequr nga VMRO-DPMNE-ja, "Rindërtimi i Maqedonisë", përfshin partitë ASh dhe AlternAtivA; ndërsa Rindërtimi Demokratik i Maqedonisë (DOM) dhe Partia Liberal Demokratike (PLD) e formojnë koalicionin "Lëvizja e Përkushtuar për Ndryshim".
IX. FINANCIMI I FUSHATËS
Fushatat zgjedhore mund të financohen nga fondet vetanake të partive politike dhe kreditë bankare, si dhe nga donacionet.
Donacionet nga burime të huaja, shtetërore, komunale dhe anonime, si dhe nga organizatat publike, fetare dhe ato bamirëse janë të ndaluara.
Reklamat e paguara politike në mediat transmetuese, të shkruara dhe ato online financohen drejtpërdrejt nga shteti, përmes një fondi të veçantë (Shih Mediat).
Partitë politike që kanë marrë më shumë se një për qind të votave në zgjedhjet e mëparshme parlamentare ose lokale kanë të drejtë për financim publik për aktivitetet e tyre të rregullta.
Donacionet, qoftë monetare apo në natyrë, janë të kufizuara në 3,000 euro për individët dhe 30,000 euro për personat juridikë (në kundërvlerë në denarë, në të dy rastet).
Çdo mall ose shërbim falas ose me zbritje duhet të raportohet me çmimin e tyre të tregut.
Kufiri i shpenzimeve të fushatës është 110 denarë (afërsisht 1.8 euro) për votues të regjistruar në një komunë, për secilin rreth të zgjedhjeve.
Për qëllime të financimit të fushatës, ligji nuk bën dallim midis zgjedhjeve për kryetar komune dhe për këshillat komunalë.
Të gjitha transaksionet e fushatës duhet të administrohen përmes një llogarie të dedikuar bankare.
Garuesit duhet të mbajnë një regjistër të donacioneve dhe duhet të dorëzojnë katër raporte financiare mbi të hyrat dhe shpenzimet, dy prej të cilave duhet të dorëzohen para ditës së zgjedhjeve.
Raporti i parë paszgjedhor duhet të dorëzohet në afat prej 19 ditëve nga dita e zgjedhjeve, ndërsa raporti përfundimtar duhet të dorëzohet në afat prej 75 ditëve nga shpallja e rezultateve përfundimtare.
Raportet e financimit të fushatës duhet t'i dorëzohen KSHZ-së, Entit Shtetëror të Revizionit (ESHR) dhe Komisionit Shtetëror për Parandalimin e Korrupsionit (KSHPK), dhe duhet të publikohen në faqet e internetit të këtyre institucioneve.
Vetëm raporti përfundimtar i nënshtrohet revizionit nga ESHR-ja, e cila mund të fillojë inspektime dhe hetime vetëm në bazë të këtyre raporteve përfundimtare.
KSHPKja, e cila mund të fillojë procedurë sipas detyrës zyrtare (ex-officio) gjatë gjithë periudhës zgjedhore, e informoi MVZ-në e ODIHR-it për planet që gjatë fushatës të dërgojë 16 monitorues në terren.
Kodi Zgjedhor parashikon gjoba deri në 9,000 euro për shkelje të rregullave të financimit të fushatës, duke përfshirë tejkalimin e kufirit për donacione ose shpenzime ose mosdorëzimin e raportit financiar.
Sanksionet penale për shkeljen e rregullave të financimit të fushatës përfshijnë gjoba dhe dënim me burg.
X. MEDIAT
Një numër i madh i mediave, të ndara përgjatë vijave partiake, funksionojnë në një treg të vogël për reklamim.
Televizioni dhe mediat online janë burimet kryesore të informimit politik.
Transmetuesi publik, Radio dhe Televizioni i Maqedonisë (RTM) financohet nga buxheti i shtetit, gjë që sipas mendimit të disa bashkëbiseduesve të MVZ-së së ODIHR-it ndikon në pavarësinë e tij redaktuese.
Megjithëse bashkëbiseduesit e MVZ-së së ODIHR-it vunë re përmirësime të përgjithshme në fushën e mediave në vitet e fundit, ata ngritën shqetësime në lidhje me auto-censurën, nivelin e ulët të profesionalizmit, ngacmimin online, veçanërisht kundër gazetareve femra dhe kushteve të këqija të punës në fushën e mediave.
Sipas Ligjit për Financimin e Partive Politike, 0.15 për qind e pjesës së të ardhurave të buxhetit vjetor të shtetit duhet të ndahet për subvencione për partitë politike.
Nga kjo, 70 për qind duhet t'i ndahen partive parlamentare në proporcion me numrin e deputetëve të fituar, kurse 30 për qind duhet t’u ndahen në mënyrë të barabartë të gjitha partive që kanë marrë të paktën një për qind të votave në zgjedhjet e fundit parlamentare ose lokale.
Në vitin 2021, rreth 58 parti politike morën financim shtetëror; nga këto, LSDM-ja mori 49,956,552 denarë, kurse VMRO-DPMNE 44,039,448 denarë (afërsisht 818,000 dhe 722,000 euro, respektivisht).
1 euro është përafërsisht 61 denarë.
Në varësi të madhësisë së popullsisë së komunave, kufijtë e shpenzimeve ndryshojnë nga 3,571 euro deri në 169,174 euro.
Raporti i parë i përkohshëm duhet të dorëzohet më 8 tetor, ndërsa i dyti më 16 tetor.
Në ligj nuk është përcaktuar asnjë afat për publikimin e raporteve.
Kodi Zgjedhor kërkon që të gjitha mediat, duke përfshirë edhe mediat online, t’i mbulojnë zgjedhjet në mënyrë të drejtë, të balancuar dhe të paanshme.
Gjatë periudhës zyrtare të fushatës, RTM-ja është e obliguar t’i kushtojë 30 për qind të lajmeve ngjarjeve të përgjithshme, 30 për qind partive në pushtet, 30 për qind opozitës parlamentare dhe 10 për qind partive joparlamentare dhe kandidatëve të pavarur.
Nga RTM-ja gjithashtu kërkohet që t'u sigurojë garuesve politikë hapësirë transmetimi falas gjatë kohës me shikueshmëri më të madhe.
Transmetuesit privatë duhet të sigurojnë kohë të barabartë transmetimi për të gjithë kandidatët për kryetarë komune, ndërsa parashtruesit e listave të këshilltarëve duhet gjithashtu të marrin kohë të barabartë transmetimi në mediat transmetuese lokale.
Transmetuesit publikë dhe privatë kombëtarë janë të detyruar ta plotësojnë gjithë mbulimin e zgjedhjeve me gjuhën e shenjave.
Reklamat e paguara politike në mediat transmetuese private, mediat e shkruara dhe ato online gjatë periudhës së fushatës financohen drejtpërdrejt nga buxheti i shtetit, gjë që është kritikuar nga disa bashkëbisedues të MVZ-së së ODIHR-it si gjë që potencialisht e inkurajon klientelizmin në media.
Mediat që planifikojnë të ofrojnë kohë të paguar transmetimi për garuesit duhet të regjistrohen në KSHZ.
Ndryshimet në Kodin Zgjedhor të bëra në shtator të vitit 2021 parashikojnë, ndër të tjera, se tetë minuta kohë transmetimi me pagesë dhe 90 për qind e mjeteve financiare duhet të ndahen në mënyrë të barabartë midis dy partive më të mëdha në pushtet dhe dy partive më të mëdha opozitare parlamentare, një minutë dhe 7 për qind të mjeteve financiare duhet t'u ndahen partive më të vogla parlamentare, kurse 30 sekonda dhe 3 për qind të mjeteve financiare, partive joparlamentare dhe kandidatëve të pavarur.
Respektimi i kërkesave ligjore nga ana e mediave në lidhje me mbulimin e zgjedhjeve mbikëqyret nga Agjencia për Shërbime dhe Audio dhe Audiovizuale Mediatike (ASHAAM), e cila financohet nga shteti.
ASHAAM-ja filloi monitorimin e saj më 7 gusht dhe i dorëzon KSHZ-së raporte javore para periudhës zyrtare të fushatës, si dhe raporte ditore gjatë saj.
Në rast se ASHAAM-i identifikon shkelje nga ana e mediave transmetuese, ajo do të fillojë procedurë kundërvajtëse para gjykatës kompetente brenda 48 orëve.
Më 22 shtator, MVZ-ja e ODIHR-it filloi monitorimin sasior dhe cilësor të mbulimit në lidhje me zgjedhjet të gjashtë kanaleve televizive mbarëkombëtare dhe të katër ueb-faqeve me lajme.
XI. KUNDËRSHTIMET DHE ANKESAT
Sipas Kodit Zgjedhor, kundërshtimet mund të parashtrohen te KZK-të, KSHZ-ja dhe gjykatat themelore.
Kundërshtimet në lidhje me financimin e fushatës dhe keqpërdorimin e burimeve administrative mund të parashtrohen në KSHPK.
Kompetenca e KZK-ve është e kufizuar në kundërshtimet e votuesve në lidhje me shkeljet e pretenduara të të drejtave të tyre gjatë procedurës së votimit.
Gjykatat themelore dhe KSHZ-ja i shqyrtojnë kundërshtimet kundër shkeljeve të fushatës dhe kompetencat e tyre mbi këto çështje nuk janë përcaktuar qartë.
Gjykata Administrative është shkalla e fundit e ankimit për shumicën e kundërshtimeve.
Megjithëse për vendimet e KSHZ-së për shkeljet e të drejtave individuale mund të parashtrohet ankesë në Gjykatën Administrative, rregulloret e KSHZ-së mund të kontestohen vetëm para Gjykatës Kushtetuese, dhe për këtë nuk është parashikuar procedurë e shkurtuar.
Gjykatat e Apelit janë instancat e fundit për shqyrtimin e kontestimeve kundër vendimeve të gjykatave themelore në lidhje me zgjedhjet.
RTM-ja siguroi studion e vet për incizimin e klipeve falas, të cilat do të transmetohen prej 4 deri më 14 tetor.
Ligji parashikon se transmetuesit kombëtarë dhe lokalë duhet ta ndjekin parimin e proporcionalitetit, në bazë të numrit të listave të konfirmuara të kandidatëve.
Buxheti i përgjithshëm i ndarë për fushatat mediatike nuk mund të tejkalojë 2 euro për votues të regjistruar në vend, dhe një 1 euro shtesë për votues të regjistruar gjatë rrethit të dytë.
Çmimi mesatar për reklamat e paguara politike në secilën medie nuk mund ta tejkalojë shpenzimin e përgjithshëm mesatar të reklamimit të llogaritur për pesë ciklet e fundit zgjedhore.
Listat e çmimeve duhet t'i dorëzohen KSHZ-së dhe të konfirmohen prej saj.
KSHZ-ja regjistroi 35 stacione televizive, 44 stacione radio stacione, 10 media të shkruara dhe 191 faqe lajmesh në internet.
Para fillimit të periudhës zyrtare të fushatës, ASHAAM-i monitoroi shtatë kanale televizive kombëtare, ndërsa synon të përfshijë disa transmetues rajonalë dhe lokalë gjatë fushatës zyrtare.
Deri më 24 shtator, nuk është raportuar asnjë shkelje nga ASHAAM-i.
Ato përfshijnë transmetuesit publikë RTM1 dhe RTM2, transmetuesit privatë Alsat-M, Kanal 5, Telma dhe Sitel, si dhe mbulimin e zgjedhjeve nga ueb-faqet kurir.mk, plusinfo.mk, tetovasot.com, dhe lajmpress.org.
Ekzistojnë katër Gjykata të Apelit në Maqedoninë e Veriut, me seli në Shkup, Manastir, Gostivar dhe Shtip.
Si rregull i përgjithshëm, e drejta për të parashtruar kundërshtime është e garantuar për garuesit dhe votuesit.
Votuesit mund të parashtrojnë kundërshtime vetëm në lidhje me Listat Zgjedhore dhe për shkeljen e të drejtës së tyre për të votuar.
Vëzhguesit qytetarë mund të kenë vërejtje mbi parregullsitë e pretenduara të regjistruara në ditarët e KZ-ve; këto vërejtje nuk trajtohen si kundërshtime, por mund të shërbejnë si bazë për parashtrimin e kundërshtimeve nga garuesit.
Afatet për parashtrimin e kundërshtimeve dhe vendosjen në lidhje me to janë të shkurtra: si rregull, ankuesit kanë deri në dy ditë për të parashtruar një kundërshtim, me ç’rast janë paraparë një deri në tre ditë për shqyrtimin e shumicës së kundërshtimeve.
Pas ndryshimeve të fundit në Kodin Zgjedhor, kundërshtimet për ditën e zgjedhjeve nga votuesit duhet të parashtrohen brenda 12 orëve (më parë 24 orë) dhe duhet të shqyrtohen brenda dy orësh.
MVZ-ja e ODIHR-it u informua nga Gjykata Administrative se ndryshimet e fundit ndikuan negativisht në qartësinë e afateve kohore.
XII. VËZHGUESIT QYTETARË DHE NDËRKOMBËTARË
Kodi Zgjedhor parashikon vëzhgimin qytetar dhe ndërkombëtar të të gjithë procesit zgjedhor.
Shoqatat e qytetarëve dhe organizatat e huaja të regjistruara të paktën një vit para ditës së zgjedhjeve dhe statutet e të cilave e përfshijnë parimin e mbrojtjes së të drejtave të njeriut mund të aplikojnë për akreditim në KSHZ për të shpërndarë vëzhgues deri në 10 ditë para ditës së zgjedhjeve.
Duke pritur të shpërndajë grupin më të madh të vëzhguesve qytetarë për këto zgjedhje, CIVIL – Qendra për Liri, ka kryer aktivitete afatgjata të vëzhgimit në të gjithë vendin që nga mesi i gushtit, duke përfshirë monitorimin e mediave, platformave të mediave sociale dhe aktiviteteve të partive politike.
Subjektet me kandidatë të regjistruar kanë të drejtë të caktojnë përfaqësuesit e tyre të autorizuar për ta ndjekur procesin zgjedhor në të gjitha nivelet e administratës zgjedhore.
Përfaqësuesit e kandidatëve në organet zgjedhore të nivelit më të ulët mund të regjistrohen në KZK deri në dy ditë para ditës së zgjedhjeve.
XIII. AKTIVITETET E MVZ-SË SË ODIHR-IT
MVZ-ja e ODIHR-it i filloi aktivitetet e saj në Shkup më 7 shtator.
Shefja e Misionit është takuar me Kryetarin e KSHZ-së, Kryeministrin, Ministrin e Drejtësisë, Kryetarin e Gjykatës Administrative, Kryetarin e Komisionit Ligjdhënës-Juridik të Kuvendit dhe përfaqësuesit e partive politike.
MVZ-ja e ODIHR-it ka vendosur kontakte të rregullta me KSHZ-në, institucionet qeveritare të përfshira në procesin zgjedhor, gjyqësinë, partitë politike, kandidatët, shoqërinë civile, mediat dhe komunitetin rezident diplomatik dhe ndërkombëtar.
Versioni në gjuhën angleze i këtij raporti është dokumenti i vetëm zyrtar.
Janë siguruar edhe përkthime jozyrtare në gjuhën maqedonase dhe në gjuhën shqipe.
Pas ndryshimeve, Gjykata Administrative ka parashtruar një kërkesë zyrtare në Ministrinë e Drejtësisë për sqarim në lidhje me afatet për shqyrtimin e kundërshtimeve të ditës së zgjedhjeve.
Megjithëse Kodi Zgjedhor dhe kalendari i KSHZ-së e caktojnë afatin prej dhjetë ditësh para ditës së zgjedhjeve si datë të fundit për parashtrimin e kërkesave për akreditim, Kodi i Sjelljes së KSHZ-së parasheh pesë ditë.
Promovimi i qasjes shumë-palëshe në parandalimin dhe kundërvënien ndaj ekstremizmit të dhunshëm dhe radikalizmit që çon në terrorizëm
Raport përmbledhës i diskutimeve në tryeza të rrumbullakëta për Strategjinë Kombëtare për Kundërvënie ndaj Ekstremizmit të Dhunshëm në Republikën e Maqedonisë së Veriut
Објавено од страна на Одделението за мониторинг на Мисијата на ОБСЕ во Скопје.
Të gjitha të drejtat e rezervuara.
Asnjë pjesë e këtij botimi nuk mund të riprodhohet, të ruhet në ndonjë sistem rikthimi, ose të transmetohet në çfarëdo forme ose me çfarëdo mënyre - elektronike, mekanike, përmes fotokopjimit, regjistrimit ose ndryshe - pa miratimin paraprak me shkrim të botuesve. Ky kufizim nuk vlen për të bërë kopje digjitale ose të shtypura në letër të këtij botimi për përdorim të brendshëm brenda OSBE-së, dhe për përdorim personal ose arsimor kur kjo bëhet për qëllime jofitimprurëse dhe jotregtare, me kusht që në kopje të shënohet se OSBE-ja është burim i tij.
Misioni i OSBE-së në Shkup
Materialet në këtë publikim janë vetëm për referencë më të lehtë.
Megjithëse Misioni i OSBEsë në Shkup i ka kushtuar kujdes maksimal zhvillimit të tij, ai nuk pranon asnjë përgjegjësi për saktësinë dhe tërësinë e çfarëdo informacioni, udhëzimi dhe këshille të dhënë ose për ndonjë gabim shtypi.
Përmbajtja e këtij botimi, pikëpamjet, mendimet, gjetjet, interpretimet dhe përfundimet e shprehura në të nuk e pasqyrojnë domosdoshmërish politikën zyrtare ose qëndrimin e OSBE-së.
Për këto arsye, nuk mund të bëhet asnjë pretendim kundër OSBE-së në lidhje me pasojat e mundshme nga mbështetja në informacionet ose konkluzionet e përfshira në këtë publikim.
Mirënjohje
Misioni i OSBE-së në Shkup dëshiron t’i falënderojë anëtarët e Misionit, Alush Doda dhe Marina Mclellan, për zhvillimin dhe përpilimin e përbashkët të përmbajtjes së këtij publikimi dhe për dizajnimin, zhvillimin dhe zbatimin e aktiviteteve që çuan në përpilimin e tij.
Misioni i OSBE-së në Shkup gjithashtu dëshiron t’i falënderojë partnerët tanë, Borçe Petrevski, Koordinator kombëtar për kundërvënien ndaj ekstremizmit të dhunshëm dhe kundërvënien ndaj terrorizmit Xheladin Ajvazi, Zëvendëskoordinator kombëtar për kundërvënien ndaj ekstremizmit të dhunshëm Zllatko Apostoloski, Zëvendës-koordinator për kundërvënien ndaj terrorizmit Marija Mihajlloska Jankullovska,Komiteti Kombëtar për kundërvënien ndaj ekstremizmit të dhunshëm dhe kundërvënien ndaj terrorizmit partnerin tonë implementues, Qendrën për Hulumtime dhe Krijim të Politikave, në veçanti Marija Risteska, Ivan Stefanovski dhe Aleksandar Cekov dhe Petar Arsovski.
Dëshirojmë të shprehim mirënjohje për pjesëmarrësit në tryezat e rrumbullakëta për kontributin dhe bashkëpunimin e tyre, dhe t‘i shprehim mirënjohje të veçantë Njësisë Monitoruese të Misionit të OSBE-së në Shkup për mbështetjen e tyre
Fjalorth
Ky fjalorth shërben për t’i qartësuar shprehjet kryesore të përdorura në këtë raport.
Përkufizimet janë vetëm për qëllimet e këtij raporti dhe nuk janë përkufizime zyrtare të OSBE-së.
Komuniteti – gratë, burrat, grupet shoqërore dhe institucionet që janë të vendosura në të njëjtën zonë dhe/ose kanë interesa të përbashkëta.
Shoqëria civile – grup i shumëllojshëm i aktorëve civilë, komuniteteve, si dhe i shoqatave formale apo joformale me një spektër të gjerë rolesh, që angazhohen në jetën publike duke kërkuar avancimin e vlerave dhe qëllimeve të përbashkëta.
Aktorët e shoqërisë civile – përfaqësuesit kyç të komunitetit, duke i përfshirë gratë, të rinjtë, udhëheqësit e komunitetit dhe udhëheqësit fetarë, që janë në gjendje të japin kontribute të efektshme dhe afatgjata për mirëqenien e shoqërisë.
Policimi në komunitet – një filozofi dhe strategji organizative që promovon partneritete midis forcave policore dhe publikut për ta rritur identifikimin efektiv dhe efikas, parandalimin dhe zgjidhjen e problemeve të krimit, dhe i trajton shqetësimet në lidhje me sigurinë fizike, çrregullimet sociale dhe katandisjen e lagjeve në mënyrë që të përmirësohet cilësia e jetës për të gjithë
Kundërvënia ndaj ekstremizmit të dhunshëm – veprimet proaktive për të kundërshtuar përpjekjet e ekstremistëve të dhunshëm për t’i radikalizuar, rekrutuar dhe mobilizuar ndjekësit për t’u përfshirë në akte të dhunës dhe për t’i trajtuar faktorët specifikë që e lehtësojnë dhe e mundësojnë rekrutimin e dhunshëm ekstremist dhe radikalizimin për përdorim të dhunës.
Luftimi i terrorizmit – politikat, ligjet dhe strategjitë e zhvilluara nga aktorët shtetërorë dhe të zbatuara kryesisht nga organet për zbatimin e ligjit, agjencitë e zbulimit, e nganjëherë edhe nga ushtria, që synojnë pengimin e komploteve terroriste dhe shpërbërjen e organizatave terroriste.
„Luftëtarë të huaj terroristë“ – zakonisht përdoret për t‘iu referuar individëve që kanë udhëtuar nga shtetet e tyre të origjinës në shtetet e tjera për të marrë pjesë ose për t’i mbështetur aktet terroriste, duke përfshirë në kontekstin e konflikteve të armatosura, veçanërisht në Irak dhe Siri, siç përshkruhet në Rezolutën 2178 të Këshillit të Sigurimit të Kombeve të Bashkuara të vitit 2014.
Kjo shprehje është kontestuar për shkak të gjerësisë, paqartësisë dhe çështjeve të lidhura me të drejtat e njeriut.
Ish-ekstremistë të dhunshëm – individë që janë larguar nga rruga e ekstremizmit të dhunshëm dhe radikalizmit që çon në terrorizëm dhe të cilët mund të kenë një rol të dobishëm në ngritjen e vetëdijes dhe në tregimin e kundër-narrativeve të besueshme.
Perspektiva gjinore – vetëdija dhe marrja parasysh e nevojave, përvojave dhe statusit të ndryshëm të grave dhe burrave në bazë të kontekstit socio-kulturor.
Programet e ndërhyrjes – programe që synojnë grupet e rrezikuara dhe kërkojnë të ndërhyjnë në rrugën e një personi drejt radikalizmit terrorist përpara se të kalohet vija e veprimtarisë kriminale.
Programimi i parandalimit – programe që kërkojnë të zvogëlojnë mesazhin tërheqës të ekstremizmit të dhunshëm dhe të ndërtojnë rezistencë ndaj ndikimit dhe përhapjes së tij.
Llojet e programeve që mund të bien në këtë kategori janë: ngritja e vetëdijes për kërcënimin e ekstremizmit të dhunshëm në shkolla, fushatat e informimit publik dhe debatet në komunitet, dialogjet ndërfetare dhe ndërmjet feve të njëjta, ngritja e kapaciteteve të mësuesve dhe udhëheqësve të komunitetit në identifikimin dhe mbështetjen e atyre që janë të cenueshëm ndaj radikalizmit, mesazhet mediatike dhe fushatat me narracion të kundër/alternativ, dhe ndërtimi i besimit të komunitetit ndaj organeve të zbatimit të ligjit, etj.
Faktorët mbrojtës – karakteristikat ose kushtet pozitive që mund t’i zbusin efektet negative të faktorëve të rrezikut dhe kujdesen për individë, familje dhe komunitete më të shëndetshme, duke e rritur kështu sigurinë dhe mirëqenien personale dhe/ ose të komunitetit.
Këta faktorë mund të përfshijnë menaxhimin e pritshmërive, rrjetet pozitive familjare ose shoqërore, njohuritë fetare, arsimin që mëson për tolerancë dhe respektimin e të tjerëve, dhe një treg më të drejtë pune.
Radikalizmi që çon në terrorizëm – procesi dinamik me të cilin një individ e pranon dhunën terroriste si mënyrë e mundshme, ndoshta edhe legjitime, e veprimit.
Eventualisht, mirëpo jo detyrimisht, kjo mund të çojë në atë që personi të përfaqësojë për terrorizëm, të veprojë në mbështetje të terrorizmit ose të përfshihet në terrorizëm.
Programet e rehabilitimit – programe që i synojnë individët e radikalizuar për përdorim të dhunës dhe ndoshta familjet e tyre në faza të ndryshme të radikalizmit.
Llojet e programeve përfshijnë edhe programe të deradikalizimit/shkëputjes nëpër burgje dhe të kujdesit pas krimit, që fokusohen në rehabilitimin dhe riintegrimin e autorëve të veprave terroriste dhe luftëtarëve të huaj që janë kthyer dhe rifutjen e tyre në shoqëri.
Disa programe ofrojnë trajnim arsimor dhe profesional, këshillim, mundësi punësimi dhe riedukim ideologjik, etj.
Personat e referuar – i përfshijnë individët të cilët janë referuar (drejtuar) në programe shumë-palëshe dhe që shfaqin sjellje që duhet të vëzhgohen që mund të jenë tregues se mund të jenë në rrezik ose të cenueshëm për t’u angazhuar në EDhRÇT ose tashmë mund të jenë në rrugë drejt EDhRÇT.
Personat e referuar gjithashtu i përfshijnë individët të cilët programi ia referon ndonjë agjencie, institucioni, organizate ose profesionistëve për ndërhyrje apo mbështetje tjetër pas vlerësimit profesional të rreziqeve, dobësive dhe faktorëve mbrojtës të individit.
Mekanizmi i referimit – mekanizëm formal apo joformal që i përfshin praktikuesit dhe profesionistët e disiplinave dhe/ose agjencive dhe organizatave të ndryshme që synojnë t’i identifikojnë, vlerësojnë, ndihmojnë dhe trajtojnë ata individë që tregojnë shenja të rrezikut ose të cenueshmërisë ndaj angazhimit në EDhRÇT ose tashmë mund të jenë në rrugë drejt EDhRÇT.
Qëndrueshmëria – aftësia për t‘i bërë ballë, për t‘iu përgjigjur dhe për t’a rimarrë veten nga një spektër i gjerë i ngjarjeve të dëmshme dhe të pafavorshme.
Vlerësimi i rrezikut – procesi që përfshin grumbullimin sistematik dhe interpretimin e informacionit që i përket një individi për të siguruar të dhëna për profesionistët e trajnuar në mënyrë adekuate për të marrë vendime të rëndësishme për gjasat që një individ i caktuar të angazhohet në veprime të dëmshme dhe për ta vlerësuar natyrën dhe ashpërsinë e dëmit.
Mjeti i vlerësimit të rrezikut – kornizë për grumbullimin e të dhënave për të ndihmuar në marrjen e vendimit, e cila ofron një metodë jodiskriminuese për ta shqyrtuar në mënyrë të strukturuar prirjen e një individi për të shkaktuar dëm, si dhe natyrën dhe ashpërsinë e atij rreziku, duke u bazuar në informacionin e disponueshëm nga burime të shumëfishta.
Faktor i rrezikut – çdo tipar si p.sh. besimi, pamja, përvoja ose mjedisi, që i rrit gjasat për të ndodhur rezultati që matet (p.sh., që një individ të angazhohet në EDhRÇT).
Qasja që përfshin gjithë shoqërinë – një qasje ndaj parandalimit dhe kundërvënies ndaj ekstremizmit të dhunshëm që mbështetet nga krijuesit e politikave dhe profesionistët që parashikon një rol për sektorë të shumtë dhe aktorë të shoqërisë civile në programet e parandalimit, ndërhyrjes, si dhe deradikalizimit/shkëputjes dhe rehabilitimit
1. HYRJE
Përhapja e ekstremizmit të dhunshëm vazhdon të përbëjë një sfidë serioze globale të cilën OSBE-ja është e përkushtuar ta parandalojë dhe t’i kundërvihet përmes qasjes së saj gjithëpërfshirëse ndaj sigurisë, duke siguruar se respektohen të drejtat e njeriut dhe sundimi i ligjit.
Rritja e shpejtë e Daesh-it/ISIS-it në Irak dhe Siri rezultoi me qindra luftëtarë të huaj terroristë që u larguan nga Ballkani Perëndimor për ta mbështetur kauzën e tyre, duke përfshirë edhe rreth 110 qytetarë nga Republika e Maqedonisë së Veriut, numër ky që mund të jetë edhe më i lartë duke pasur parasysh se nuk ekzistojnë të dhëna zyrtare të fundit.
Shpërbërja e shumë strehëve të sigurta të Daesh-it që nga viti 2017 ka krijuar gjithashtu një numër të ri sfidash për shkak të fluksit të kthimit të luftëtarëve të huaj terroristë në rajon.
Në të njëjtën kohë, kërcënimi i ekstremizmit të dhunshëm vazhdon të evoluojë, me shfaqjen e formave të reja - të tilla si lëvizjet e ekstremit të djathtë dhe nacionalizmi ekstrem - që i polarizojnë edhe më shumë shoqëritë dhe gjithashtu mund të çojnë në dhunë të bazuar në komunitet.
Deklarata e Këshillit të Ministrave të OSBE-së 4/15 pohon se terrorizmi dhe ekstremizmi i dhunshëm nuk mund të lidhen me ndonjë racë, etni, kombësi ose fe.
Është pranuar gjerësisht se ekstremizmi i dhunshëm dhe radikalizmi që çon në terrorizëm (EDhRÇT) është një problem i ndërlikuar me dimensione transnacionale, megjithatë shtytësit dhe zgjidhjet e tij janë të lidhura ngushtë me kontekstin në të cilin ai ekziston.
Përveç qeverive kombëtare që luajnë një rol kryesor në koordinimin dhe mbështetjen e aktiviteteve të parandalimit të hershëm, OSBE-ja gjithashtu e pranon nevojën se palët e interesuara lokale duhet të vendosen në krye të përpjekjeve të parandalimit.
Rëndësia e qasjes shumë- palëshe për ta parandaluar dhe për t’iu kundërvënë EDhRÇT-së
Në përputhje me praktikat më të mira të vendosura në OSBE, P/KEDhRÇT-ja kërkon një qasje gjithëpërfshirëse duke inkuadruar institucione të ndryshme dhe shoqërinë civile së bashku me komunitetet lokale.
Në veçanti, qasja e bazuar në shëndetin publik ndaj programeve të parandalimit ofron mundësi që praktikantët të përdorin mësime të nxjerra nga fusha e parandalimit të sëmundjeve përmes iniciativave shumë-palëshe për t’i identifikuar faktorët e rrezikut dhe ata mbrojtës, për ta ndërtuar qëndrueshmërinë e komunitetit dhe për të promovuar sjellje të shëndetshme përmes angazhimit në komunitet.
Kur këto praktika shumë-palëshe kombinohen me përpjekjet e drejtuara nga komuniteti për ta parandaluar ekstremizmin e dhunshëm, kanë avantazhin e përfshirjes së gjerë të punonjësve socialë, punonjësve të shëndetit mendor, psikologëve dhe punonjësve të tjerë shëndetësorë, të cilët gjithnjë e më shumë po përfshihen në përpjekjet për ta zvogëluar dhunën në komunitete.
Përdorimi i qasjes që përfshin gjithë shoqërinë i njeh rrënjët shoqërore të fenomenit të ekstremizmit të dhunshëm dhe lejon ndërhyrje të hershme dhe zgjidhje jo-detyruese kur individët ose komunitetet janë në rrezik duke i adresuar faktorët që janë të favorshëm për EDhRÇT-në.
Identifikimi i zgjidhjeve të qëndrueshme për ndërtimin e rezistencës ndaj EDhRÇT-së, gjithashtu kërkon një zhvendosje nga qasjet e kaluara të udhëhequra nga siguria drejt një theksi më të madh në parandalimin me bazë në komunitet.
Prandaj, përpjekjet për P/ KEDhRÇT kërkojnë që t’i mobilizojnë dhe t’i fuqizojnë palët e interesuara, të cilat nuk janë të lidhura tradicionalisht me sigurinë kombëtare.
Për dallim nga kundërvënia ndaj terrorizmit, e cila përdor një qasje represive në trajtimin e hapësirës kriminale, P/KEDhRÇT-ja për nga natyra është jodetyruese dhe përqendrohet në parandalimin dhe kundërvënien e proceseve të radikalizimit që mund të çojnë në terrorizëm.
Pasi që përpjekjet e P/ KEDhRÇT-së ndërmerren në hapësirën para-penale, ato nuk përfshijnë ndjekje penale, arrestime ose masa të tjera represive.
Qëllimi i P/KEDhRÇT-së është që, në përputhje me rrethanat, të mos merret me individët të cilët tashmë kanë kaluar në fushën kriminale, gjegjësisht planifikimin ose ndërmarrjen e aktiviteteve terroriste, por të ndërtojë qëndrueshmëri midis komuniteteve që shihen si potencialisht të cenueshme ndaj mesazhit tërheqës të ekstremizmit të dhunshëm dhe t’u ndihmojnë individëve të gatshëm të shkëputen nga ekstremizmi i dhunshëm dhe të ri-integrohen në komunitetet e tyre.
P/KEDhRÇT-ja përqendrohet në adresimin dhe zvogëlimin e problemeve dhe kushteve strukturore sociale, ekonomike dhe politike, që mund të jenë të favorshme për ekstremizmin e dhunshëm.
Ekstremistët e dhunshëm shpesh përpiqen të nxisin urrejtje individuale dhe kolektive, duke promovuar intolerancë ndaj diversitetit dhe duke krijuar përçarje shoqërore.
Prandaj, mbështetja e zhvillimit të komuniteteve rezistuese dhe kohezive në aspekt shoqëror, mund të jetë mbrojtja më e mirë për ta parandaluar ekstremizmin e dhunshëm që në rrënjë.
Duke punuar së bashku, komunitetet mund t’i kundërvihen mesazhit të dëmshëm të ekstremizmit të dhunshëm duke promovuar tolerancën, respektin e ndërsjellë, pluralizmin, inkluzionin dhe kohezionin.
Në fund, përpjekjet e P/KEDhRÇT-së duhet të përqendrohen në mirëqenien dhe sigurinë e komuniteteve dhe të individëve.
Përpjekjet e P/KEDhRÇT-së përfshijnë një spektër të gjerë të programeve që mund të përfshijnë, për shembull, ngritjen e vetëdijes, ngritjen e kapaciteteve, mesazhet me narrativë kundërshtuese dhe alternative, programet e dedikuara për shkollat, aktivitetet jashtë-mësimore (p.sh. klubet rinore dhe sportive), mentorimin nga udhëheqësit fetarë dhe të komunitetit, dhe ndërhyrjet e përshtatura individuale, të organizuara nga institucionet publike lokale dhe ofruesit e shërbimeve psiko-sociale.
Këto aktivitete mund të kategorizohen në bazë të asaj se a i përkasin parandalimit, ndërhyrjes, ose rehabilitimit dhe riintegrimit.
Arsyeja për mbajtjen e tryezave të rrumbullakëta në nivel lokal
Në shkurt të vitit 2018, Misioni i OSBE-së në Shkup, në partneritet me Ambasadën Britanike, mundësoi mbajtjen e dy tryezave të rrumbullakëta për konsultim publik me palët e interesuara lokale për të informuar për hartimin e Strategjive dhe Planeve të rishikuara Aksionale të qeverisë për Kundërvënien ndaj Ekstremizmit të Dhunshëm (KEDh) dhe Kundërvënien ndaj Terrorizmit (KT), në kuadër të Komitetit Kombëtar për Kundërvënien ndaj Ekstremizmit të Dhunshëm dhe Kundërvënien ndaj Terrorizmit (KKKEDhKT).
Kjo përpjekje për një proces konsultativ të hartimit të dokumenteve të përmendura më lartë ishte e para në rajonin e Ballkanit Perëndimor dhe një nga shembujt e paktë të tillë në nivel global.
Pas miratimit të Strategjisë Kombëtare, Misioni organizoi një sërë tryezash të rrumbullakëta me aktorët kryesorë lokalë në vjeshtën e vitit 2018, si pjesë e një fushate strategjike të komunikimit në mbështetje të KKKEDhKT-së për ta shpërndarë Strategjinë. Me pjesëmarrjen e koordinatorit kombëtar, tryezat e rrumbullakëta shërbyen për të avancuar transparencën dhe për të siguruar qëndrueshmëri në përcjelljen e mesazhit të strategjisë në nivel lokal.
Tryezat e rrumbullakëta u organizuan në dhjetë komuna të shpërndara gjeografikisht: Çair (Shkup), Gostivar, Kërçovë, Kumanovë, Prilep, Shtip, Strugë, Strumicë, Tetovë dhe Veles.
Për të promovuar një qasje shumë-palëshe, të bazuar në komunitet, për zbatimin e Strategjisë Kombëtare dhe të Planit Aksional, tryezat e rrumbullakëta u përpoqën të përfshijnë pjesëmarrje të përfaqësuesve nga administrata komunale, shoqëria civile, institucionet lokale, edukatorët, ofruesit e shërbimeve të kujdesit psiko-social, rinia, udhëheqësit fetarë dhe anëtarët e tjerë me ndikim të komunitetit lokal.
Qëllimet e tryezave të rrumbullakëta
Përveç ngritjes së vetëdijes së palëve të interesuara lokale për rreziqet e EDhRÇT-së, qëllimi kryesor i tryezave të rrumbullakëta ishte të nxiste ndjenjën e pronësisë dhe të përfshirjes së institucioneve vendore, shoqërisë civile dhe komuniteteve për zbatimin e Strategjisë Kombëtare dhe Planit Aksional për KEDh.
Tryezat e rrumbullakëta gjithashtu ofruan një mundësi thelbësore për t’i vlerësuar nevojat dhe prioritetet në çdo komunë, për të miratuar një qasje të përfshirjes shumë-palëshe në zbatimin e Strategjisë Kombëtare dhe Planit Aksional në kontekstin lokal.
Duke i marrë parasysh aspektet e ndjeshme të P/KEDhRÇT-së, qasja që përfshin gjithë shoqërinë e Misionit kishte për qëllim të arrijë një numër të rezultateve nga tryezat e rrumbullakëta, duke përfshirë
Promovimin e një kuptimi holistik (gjithëpërfshirës) të ekstremizmit të dhunshëm që e adreson këtë fenomen në të gjitha format e tij (p.sh., të krahut të djathtë, nacionalist ekskluzivist, politik), duke e zvogëluar kështu stigmatizimin e komuniteteve etnike dhe fetare dhe duke mundësuar diskutime të gjera se cilat forma të ekstremizmit të dhunshëm ekzistojnë në vend dhe në kontekstin lokal.
Mbështetjen për zhvendosjen nga qasjet tradicionale të drejtuara nga siguria drejt theksimit të qasjes që e përfshin gjithë shoqërinë që shërben për t’i fuqizuar palët e interesuara të komunitetit duke i trajtuar ata si pjesë kryesore të zgjidhjes.
Ofrimin e një hapësire të sigurt dhe të platformës për dialog që pjesëmarrësit t’i shprehin hapur shqetësimet e tyre dhe ta iniciojnë ndërtimin e besimit, si midis komuniteteve lokale ashtu edhe me strukturat qeveritare.
Fuqizimin e palëve të interesuara për të krijuar kanale për komunikim dhe bashkëpunim të zgjeruar.
Identifikimin e sfidave dhe mundësive potenciale për një qasje shumë- palëshe për zbatimin e Strategjisë dhe Planit Aksional.
Qartësimin e roleve dhe përgjegjësive midis qeverisë qendrore dhe pushtetit lokal, dhe ndërmjet qeverisë dhe shoqërisë civile.
Identifikimin përmes bashkëpunimit të gjetjeve dhe rekomandimeve që do të shërbejnë si bazë paraprake për zhvillimin e ardhshëm të planeve lokale aksionale.
Ky raport ofron një përmbledhje të diskutimeve të udhëhequra nga palët lokale të interesuara në dhjetë tryezat e rrumbullakëta komunale.
Seksioni i ardhshëm jep një përshkrim të metodologjisë së tryezave të rrumbullakëta, i pasuar nga gjetjet dhe përfundimet kryesore.
Seksioni i fundit i shtjellon praktikat më të mira të bazuara në gjetjet për zbatimin e programit të P/ KEDhRÇT-së.
Shtojca ofron një përmbledhje të detajuar të zhvillimeve në tryezat e rrumbullakëta në Çair, Gostivar, Kumanovë, Strugë dhe Tetovë në formë të raporteve të hartuara nga partneri implementues i Misionit të OSBEsë në Shkup, Qendra për Hulumtim dhe Krijim të Politikave (QHKP).
Si një nga qëllimet e tij kryesore, raporti synon ta potencojë rëndësinë e promovimit të qasjes shumë-palëshe për zbatimin e Strategjisë Kombëtare për KEDh me një kuptim të përgjegjësisë së përbashkët për sigurinë.
Gjetjet e tryezave të rrumbullakëta po ashtu shërbejnë për ta demonstruar dobinë nga sigurimi i një procesi inkluziv në konceptimin dhe hartimin e politikave dhe të strategjive për P/KEDhRÇT, si në nivel kombëtar ashtu edhe në atë lokal.
Raporti është shkruar për një publik të gjerë, duke i përfshirë politikëbërësit dhe praktikuesit të cilët punojnë në zhvillimin dhe zbatimin e politikave, strategjive, planeve aksionale dhe programeve për P/KEDhRÇT.
Ai gjithashtu është shkruar në mënyrë të veçantë për palët lokale të interesuara - duke i përfshirë autoritetet komunale dhe institucionet e tjrera lokale, praktikuesit dhe profesionistët lokalë, si dhe anëtarët e shoqërisë civile - të cilët mund të përfshihen në hartimin dhe zbatimin e programeve për P/KEDhRÇT.
Më në fund, raporti gjithashtu ka për qëllim të ngrejë vetëdijen për rëndësinë e bashkëpunimit të bazuar në mirëbesim ndërmjet politikëbërësve dhe praktikuesve gjatë hartimit dhe realizimit të këtyre programeve
2. METODOLOGJIA E TRYEZAVE TË RRUMBULLAKËTA ME PALËT E INTERESUARA LOKALE
Misioni e bazoi metodologjinë e tryezave të rrumbullakëta në të njëjtën qasje që e përfshin gjithë shoqërinë, të cilën e zbatoi për dizajnimin dhe kryerjen e konsultimeve publike për hartimin e Strategjisë Kombëtare për KEDh në fillim të vitit 2018.
Duke e përdorur për herë të parë një qasje ambicioze dhe inkluzive për ta promovuar angazhimin shumë-palësh në P/KEDhRÇT, metodologjia e tryezave të rrumbullakëta ofron një shembull të vlefshëm të praktikave më të mira për politikëbërësit dhe praktikuesit e përfshirë në hartimin e proceseve të ngjashme të punës në komunitet për strategjitë e tjera kombëtare.
Seksioni vijues ofron një përmbledhje të qasjes metodologjike që është përdorur në përzgjedhjen e komunave dhe të pjesëmarrësve për tryezat e rrumbullakëta, si dhe për dizajnimin e strukturës së diskutimeve të drejtuara.
Në këtë seksion gjithashtu janë shqyrtuar strategjitë për zvogëlimin e dëmit dhe masat për krijimin e besimit që janë përdorur nga Misioni gjatë realizimit të punës në terren me palët e interesuara lokale.
Përzgjedhja e komunave dhe e pjesëmarrësve për tryezat e rrumbullakëta
Misioni, në koordinim me KKKEDhKT-në, i përzgjodhi dhjetë komunat në bazë të një liste me kritere që siguruan diversitet gjeografik dhe e shmangën stigmatizimin e disa bashkësive etnike pakicë që mund të krijonte perceptim publik se vetëm këto bashkësi etnike kanë probleme me sfidën e EDhRÇT-së.
Për më tepër, duke mundësuar mbulim të gjerë të vendit në organizimin e tryezave të rrumbullakëta, fokusi u zhvendos larg zonave ku aktivitetet aktuale dhe ato të planifikuara P/KEDhRÇT-së tashmë ishin shumë të koncentruara dhe u përforcua mesazhi se do të adresoheshin të gjitha format e EDhRÇT-së.
Në identifikimin e pjesëmarrësve për tryezat e rrumbullakëta, Misioni u mbështet në prezencën e tij në terren për të realizuar kontakt me një rrjet të gjerë të palëve të interesuara midis institucioneve të vetëqeverisjes lokale, shoqërisë civile, mësimdhënësve, të rinjve, udhëheqësve fetarë dhe të komunitetit lokal, ku të gjithë ata luajnë një rol të rëndësishëm në qasjen e bazuar në komunitet, e cila është baza e P/KEDhRÇT-së.
Në shumë raste, tryezat e rrumbullakëta paraqisnin rastin e parë ku të gjithë aktorët kryesorë lokalë u tubuan në të njëjtën hapësirë si pjesë e dialogut.
U realizuan punime intensive në terren përmes takimeve të shumta përgatitore me palët e interesuara për t’i identifikuar pjesëmarrësit adekuatë dhe për ta adresuar çdo shqetësim, duke përfshirë edhe rreziqet e stigmatizimit.
Duke e pranuar mungesën e përgjithshme të vetëdijes publike dhe të ndjeshmërisë së publikut rreth P/KEDhRÇT-së, Misioni u përqendrua në identifikimin e individëve që kishin përvojë paraprake me këtë temë ose që punojnë në fushë të lidhur ngushtë me të.
Në identifikimin e pjesëmarrësve, Misioni u kujdes shumë që të sigurojë përfaqësim të larmishëm të të gjitha bashkësive etnike dhe fetare që janë të pranishme në secilin kontekst komunal.
Një element i rëndësishëm të cilit iu kushtua theks i veçantë ishte edhe ajo që të sigurohet se nevojat dhe perspektivat e bashkësive më të vogla pakicë do të reflektohen në diskutimet e zhvilluara në tryezat e rrumbullakëta.
U ftuan që të marrin pjesë edhe përfaqësues nga grupet lokale të grave dhe të të rinjve, për ta pasuruar edhe më shumë diskutimin dhe për t’i fuqizuar këto grupe për të krijuar koalicione brenda shoqërisë civile dhe për ta rritur bashkëpunimin me institucionet lokale.
Dizajni i tryezave të rrumbullakëta duhej të përballej me trashëgiminë e P/KEDhRÇT-së, që fokusohej kryesisht në format e frymëzuara nga feja të EDhRÇT-së, gjë që ka rezultuar me stigmatizimin e disa komuniteteve fetare dhe me marrëdhënie të tensionuara midis këtyre komuniteteve nga njëra anë dhe institucioneve dhe organeve të zbatimit të ligjit nga ana tjetër.
Një rezultat tjetër i kësaj trashëgimie është se udhëheqësit fetarë shpesh kanë perceptimin se prej tyre pritet që t’i kenë të gjitha zgjidhjet për parandalimin dhe kundërvënien ndaj EDhRÇT-së, madje edhe atëherë kur nuk i kanë kapacitetet, burimet dhe përkrahjen e nevojshme nga palët e tjera të interesuara. Qasja që e përfshin gjithë shoqërinë ndaj P/KEDhRÇTsë i shmanget definimit të EDhRÇT-së si çështje teologjike duke e vendosur kështu barrën e përgjegjësisë vetëm te udhëheqësit fetarë, dhe në vend të kësaj EDhRÇT-së e njeh si një fenomen shoqëror që i vendos udhëheqësit fetarë midis një bashkësie të palëve të interesuara që janë të angazhuar për ta ndërtuar rezistencën e komunitetit.
Gjatë përgatitjeve të tryezave të rrumbullakëta, udhëheqësit fetarë u inkurajuan ta shfrytëzojnë forumin e hapur për t’i shprehur idetë dhe shqetësimet e tyre duke u përfshirë në dialog me palët e tjera të interesuara që ishin të pranishme në diskutim.
Përveç kësaj, për ta mbështetur krijimin e besimit, Misioni vendosi kontakte në terren me përfaqësuesit lokalë të bashkësive fetare për ta shpjeguar qartë qëllimin e tryezave të rrumbullakëta dhe për t’i trajtuar problemet e tyre, veçanërisht sa i përket stigmatizimit.
Takimet përgatitore ofruan mundësi për ta potencuar kuptimin holistik (gjithëpërfshirës) të P/KEDhRÇT-së, i cili, përveç që e promovon qasjen e përfshirjes së gjithë shoqërisë, i përfshin të gjitha format e ekstremizmit të dhunshëm dhe përmbahet nga synimi i ndonjë grupi të veçantë etnik ose fetar,
Misioni gjithashtu u përpoq që në tryezat e rrumbullakëta t’i përfshijë edhe mësimdhënësit dhe punonjësit e tjerë ndihmës arsimorë (p.sh., psikologët, pedagogët e shkollave), duke pasur parasysh rolin e tyre të rëndësishëm në ndikimin e drejtpërdrejtë mbi botëkuptimet dhe vlerat e të rinjve gjatë një periudhe kritike të jetës së tyre për zhvillimin kognitiv dhe formimin e identitetit të tyre.
Mësimdhënësit gjithashtu kanë mundësi të ndërhyjnë dhe ta mbështesin një të ri i cili mund të përballet me ose të cenohet nga fenomenet negative shoqërore.
Në të njëjtën kohë, përpjekjet për P/KEDhRÇT në rajon kanë tendencë të përqendrohen në ndërtimin e kapaciteteve të mësimdhënësve për t’i njohur shenjat e radikalizimit, duke rrezikuar me këtë rast të bëjnë dëm në mungesë të trajnimit adekuat, në vend që ata të fuqizohen me mjetet e duhura për të ndërtuar qëndrueshmërinë e të rinjve ndaj EDhRÇT-së (p.sh., duke i reformuar metodologjitë e mësimdhënies dhe duke vendosur theks më të madh në programet mësimore për nxitjen e të menduarit kritik, respektimin e diversitetit dhe promovimin e sjelljeve jo të dhunshme).
Duke pasur parasysh këtë, Misioni i ftoi gjithashtu edhe përfaqësuesit e njësive rajonale të Byrosë për Zhvillimin e Arsimit që punojnë në zhvillimin e programeve mësimore, si dhe punonjësit lokalë të arsimit nga institucionet fetare, të cilët gjithashtu luajnë një rol të rëndësishëm në zhvillimin e të rinjve.
Duke u bazuar në praktikat më të mira të përpjekjeve parandaluese në fushën e shëndetit publik, Misioni gjithashtu i ftoi edhe ofruesit e shërbimeve të kujdesit psiko-social që të marrin pjesë në tryezat e rrumbullakëta.
Profesionistët në fushat e mirëqenies sociale dhe të shëndetit mendor kanë përvojë të gjerë nga iniciativat që i mbështesin individët e cenueshëm, që janë në rrezik për t’u përfshirë në lloje të tjera të sjelljeve negative shoqërore, siç është delikuenca e të rinjve.
Për më tepër, ofruesit e shërbimeve të kujdesit psiko-social janë të detyruar nga kodi etik profesional që i rregullon marrëdhëniet midis klientit dhe ofruesit të shërbimit, që t’i respektojnë parimet e tilla, siç është besimi dhe theksi në mbështetjen e mirëqenies së individit.
Përderisa qasja e bazuar së tepërmi në aspektin e sigurisë ndaj P/ KEDhRÇT-së, me përfshirje të konsiderueshme të organeve të zbatimit të ligjit mund të rezultojë me zhvendosje dhe tëhuajësimin e ofruesve të shërbimeve të kujdesit psiko-social, qasja e bazuar në shëndetin publik krijon hapësirën për angazhimin e tyre.
Qëllimi i përfshirjes së ofruesve të shërbimeve të kujdesit psiko-social ishte të rritet vetëdija e tyre për EDhRÇLT-në dhe për kontributin e rëndësishëm që mund ta japin në forcimin e faktorëve mbrojtës.
Thelbësore për qasjen për të mos bërë dëm sa i përket EDhRÇT-së është kuptimi i nuancuar i dinamikës dhe i ndjeshmërive të komunitetit.
Duke pasur parasysh natyrën e ndjeshme të P/KEDhRÇT-së, Misioni mori parasysh mosbesimin ekzistues të shprehur nga komunitetet - veçanërisht bashkësitë etnike pakicë - ndaj institucioneve dhe organeve të zbatimit të ligjit.
Shpesh në përpjekjet për bashkëpunim midis policisë dhe publikut, ekziston një perceptim se agjendat e bazuara në siguri të organeve të zbatimit të ligjit kanë tendencë t’i zhvendosin shqetësimet dhe problemet e tjera të rëndësishme të komunitetit lokal, veçanërisht kur bashkëveprimi është i natyrës së njëanshme. Duku u nisur nga tabutë ekzistuese rreth EDhRÇT-së dhe frikës së shoqëruar për pasojat negative nga diskutimi i kësaj çështjeje në prani të përfaqësuesve të organeve të zbatimit të ligjit, Misioni u dha përparësi tryezave të rrumbullakëta si një hapësirë e sigurt për të gjithë pjesëmarrësit për t’i paraqitur pikëpamjet e tyre mbi problemet dhe shqetësimet lokale.
Për pasojë, përfaqësuesit e policisë nuk u ftuan në tryezat e rrumbullakëta në mënyrë që të sigurohet një forum i hapur për diskutim dhe për ta forcuar kuptimin për P/KEDhRÇT-në si një përpjekje shumë-palëshe e bazuar në komunitet, që realizohet në hapësirën para-penale.
Kjo qasje kishte për qëllim t’i mundësojë komunitetit të ndjehet i angazhuar për të mirën e tyre dhe se ata gjithashtu kanë një interes të rëndësishëm për të kontribuar për sigurinë dhe mirëqenien e komunitetit të tyre.
Struktura e tryezave të rrumbullakëta
Duke i njohur tabutë rreth EDhRÇT-së dhe mungesën e përgjithshme të vetëdijes publike në këtë fushë në vjeshtën e vitit 2018, Misioni vendosi t’i strukturojë tryezat e rrumbullakëta si ngjarje njëditore, për të ofruar kohë të mjaftueshme që diskutimet të zhvillohen në thellësi të mjaftueshme.
Çdo tryezë e rrumbullakët filloi me një përmbledhje të koncepteve kryesore dhe të terminologjisë, për të siguruar se pjesëmarrësit kishin kuptim të njëjtë për sesionet vijuese të diskutimit.
Pas seancës për konceptet vijonte prezantimi i Strategjisë Kombëtare për KEDh, i udhëhequr nga koordinatori kombëtar ose zëvendësi i tij për KEDh.
Pjesëmarrja aktive e KKKEDhKT-së në të gjitha tryezat e rrumbullakëta rezultoi me një ndërveprim dinamik midis nivelit qendror dhe atij lokal, duke iu përgjigjur drejtpërdrejt pyetjeve të pjesëmarrësve, si dhe duke i dëgjuar nga dora e parë perspektivat, problemet dhe idetë e tyre për zgjidhje.
Seancat e diskutimit u organizuan rreth fushave kryesore të gërshetuara dhe u udhëhoqën nga një moderator me përvojë, me mbështetjen e pyetjeve udhëzuese, të përgatitura para se të mbahen tryezat e rrumbullakëta.
Në secilën nga seancat tematike, pjesëmarrësve nga të gjitha fushat iu dha mundësia të kontribuojnë në identifikimin e sfidave lokale dhe mundësive që lidhen me zbatimin e Strategjisë dhe Planit Aksional në kontekstin lokal.
Pjesëmarrësit u informuan se do të zbatohej rregulli “Chatham House Rule” (rregulli sipas të cilit informatat e shpalosura gjatë takimit mund të raportohen nga të pranishmit, por burimi i informatës nuk mund të identifikohet në mënyrë të qartë) për ta mbrojtur identitetin e tyre dhe për të mundësuar një diskutim të hapur.
Seancat e tryezave të rrumbullakëta u organizuan rreth temave të mëposhtme
Ekstremizmi i dhunshëm në kontekstin lokal.
Fuqizimi i shoqërisë civile dhe shkëmbimi i praktikave më të mira.
Bashkëpunimi midis komunës dhe komunitetit.
Ndërtimi i besimit ndërmjet komuniteteve dhe qeverisë.
Roli i komuniteteve në parandalimin e ekstremizmit të dhunshëm.
Arsimi dhe mbështetja e të rinjve në rrezik.
Rëndësia e mirëqenies sociale dhe e shëndetit mendor.
Duke marrë parasysh ndjeshmërinë e diskutimit të ekstremizmit të dhunshëm me komunitetet lokale, Misioni vuri theks të posaçëm në përzgjedhjen e moderatorëve dhe raportuesve me shkathtësi dhe aftësi të përshtatshme.
Një faktor shtesë në identifikimin e moderatorëve dhe të raportuesve ishte ngritja e kapaciteteve të shoqërisë civile në fushën e P/KEDhRÇT-së për të vazhduar punën për ndryshimin afatgjatë të politikave.
Për pasojë, Misioni identifikoi se QHKP-ja, një organizatë udhëheqëse për politika, kryente një hulumtim, së bashku me Organizatën Ndërkombëtare për Migracion (IOM), në komunat që përputhen me komunat e përzgjedhura për tryezat e rrumbullakëta, për t’i vlerësuar kapacitetet institucionale lokale për ta zbatuar Strategjinë Kombëtare.
Duke promovuar sinergji midis iniciativave, Misioni synoi të sigurojë se hulumtimi dhe diskutimet në tryezat e rrumbullakëta e plotësonin njëri-tjetrin për ta ndihmuar qeverinë, institucionet lokale dhe shoqërinë civile për ta krijuar qasjen më të mirë të mundshme shumë-palëshe ndaj P/ KEDhRÇT-së.
3. GJETJET
Ky seksion ofron një përmbledhje të gjetjeve të tryezave të rrumbullakëta. Të organizuara sipas strukturës së sesioneve në shumicën e tryezave të rrumbullakëta, gjetjet në secilën fushë tematike janë plotësuar me theks në specifikat lokale me interes të veçantë.
3.1. Ekstremizmi i dhunshëm në kontekstin lokal
Marrë në përgjithësi, tryezat e rrumbullakëta sugjeruan se vetëdija për EDhRÇT-në është përgjithësisht e ulët, dhe se shumica e pjesëmarrësve të tryezave të rrumbullakëta patën qëndrimin se ekstremizmi i dhunshëm nuk është i përhapur në komunën e tyre, megjithëse çështja e qytetarëve lokalë që shkojnë për të luftuar në Siri u ngrit në disa tryeza të rrumbullakëta.
Për më tepër, përgjithësisht kishte një nivel të lartë të vetëdijes se megjithëse ekstremizmi i dhunshëm mund të fillojë si diçka e vogël, ai po ashtu mund të rritet shpejt duke marrë parasysh praninë e shembujve/personave që shërbejnë si shembuj për t’u ndjekur.
Gjithashtu u theksua se diskutimi i EDhRÇT-së trajtohet si tabu, me ç’rast efekti i ngulfatjes së diskutimit të tillë është kundërproduktiv nga pikëpamja e parandalimit të ekstremizmit të dhunshëm.
Pjesëmarrësit po ashtu theksuan se ekstremizmi i dhunshëm më së shpeshti shoqërohet me shfaqje fetare, duke rezultuar në stigmatizimin e disa komuniteteve, si dhe e identifikuan ekstremizmin e krahut të djathtë dhe atë nacionalist si dukuri që gjithashtu janë të përhapura në vend.
Pavarësisht nga qëndrimi i shumicës së pjesëmarrësve në tryezat e rrumbullakëta se ekstremizmi i dhunshëm nuk është shumë i përhapur, tryezat e rrumbullakëta dëshmuan se pranohet ekzistimi i një spektri të gjerë të manifestimeve të këtij fenomeni.
Në njërën anë të spektrit, pjesëmarrësit e tryezave të rrumbullakëta i përmendën grafitet që shprehin fyerje dhe qëllime dhe/ose ide të dhunshme si një formë me intensitet të ulët e ekstremizmit të dhunshëm, me ç’rast pjesëmarrësit në tryezën e rrumbullakët në Prilep theksuan gjithashtu se mos-heqja e grafiteve të tilla kontribuon për normalizimin e mesazheve të tilla.
Rrënjët e intolerancës dhe të urrejtjes së pari shfaqen gjithashtu si konfrontime verbale para se të shkallëzohen në dhunë fizike, duke i përfshirë këtu kryesisht rrahjet mbi baza ndëretnike midis nxënësve të shkollave të mesme në shkolla dhe në mjetet e transportit publik.
Kur bëhet fjalë për gjuhën e urrejtjes dhe dhunën fizike nga grupet e tifozëve sportivë (zakonisht të futbollit), në tryezat e rrumbullakëta u pranua se ka një përhapje të gjerë të aktiviteteve të tilla, si një formë e ekstremizmit të dhunshëm, me ç’rast pjesëmarrësit në Çair theksuan këtu ka ndikim të pretenduar nga partitë politike.
Në Prilep, pjesëmarrësit e identifikuan djegien e Xhamisë së Çarshisë dhe dëbimin efektiv të familjeve etnike shqiptare në vitin 2001 si një manifestim ekstrem të EDhRÇT-së.
Diskutimi i faktorëve që mund të jenë të favorshëm për EDhRÇT-në nxori në pah rëndësinë e shqetësimeve që lidhen me familjen.
Pikëpamje e përbashkët e pjesëmarrësve në tryezat e rrumbullakëta ishte se kohezioni i brendshëm i familjeve nuk është aq i fortë sa dikur, duke bërë që të rinjtë të kërkojnë identitet dhe përkatësi në grupe të tjera, siç janë bashkësitë etnike, partitë politike, komunitetet fetare dhe grupet e tifozëve sportivë.
Në disa tryeza të rrumbullakëta, pjesëmarrësit iu referuan gjithashtu mungesës së prindërve, shpesh si rezultat i migrimit për shkak të punës që rrjedh nga papunësia e lartë.
Në tryezën e rrumbullakët në Çair, pjesëmarrësit e ndërlidhën mungesën e prindit me cenueshmërinë më të madhe ndaj predikuesve ekstremistë.
Gjithashtu u përmendën edhe çështje të ndryshme që kanë të bëjnë me gjininë, duke përfshirë dhunën në familje, mungesën e respektit për gratë në përgjithësi, ndërsa në Veles, se vlerat konservatore i pengojnë nënat të marrin pjesë në mbledhje në shkollë.
Përveç dinamikës familjare, pjesëmarrësit në tryezat e rrumbullakëta identifikuan një varg shkaqesh të tjera për EDhRÇT-në.
Siç u përmend më lart në lidhje me migracionin për shkak të punës, kushtet ekonomike shpesh u përmendën si gjendje e favorshme për ekstremizmin e dhunshëm.
Siç e tha një pjesëmarrës në tryezën e rrumbullakët në Veles, „Nuk do të diskutonim për këto probleme nëse [standardi i jetesës] do të ishte më i lartë.“
Ndonjëherë nga pjesëmarrësit në tryezat e rrumbullakëta, në kombinim me varfërinë dhe papunësinë, u përmend edhe margjinalizimi në baza etnike dhe/ose fetare.
Margjinalizimi etnik dhe fetar u shpjegua si një faktor që ndikon potencialisht në kërkimin e identitetit dhe përkatësisë nga individët në atë mënyrë që i bën grupet e dhunshme ekstremiste më tërheqëse.
Përveç kësaj, u theksua se disa segmente të margjinalizuara të shoqërisë mund të kërkojnë mbështetje nga grupet alternative fetare, jashtë institucioneve zyrtare fetare, për shkak të perceptimit se këto grupe janë më afër njerëzve dhe nevojave të tyre.
Një nga shkaqet tjera që u identifikua në tryezat e rrumbullakëta kishte të bëjë me qasjen në informata.
Siç theksuan pjesëmarrësit në tryezat e rrumbullakëta, mediat shpesh luajnë një rol destruktiv, duke e përhapur gjuhën e urrejtjes dhe duke i rritur tensionet ndëretnike me mënyrën se si i mbulojnë incidentet kur kryesi është anëtar i një grupi pakicë.
Shpesh u përmend edhe qasja, shpesh e parregulluar, e të rinjve në telefonat celularë, ndërsa gjuha e urrejtjes që është e zakonshme në media dhe në rrjetet sociale u identifikua si një faktor shtytës drejt ekstremizmit të dhunshëm.
Gjithashtu, ajo që u përmend shpesh në tryezat e rrumbullakëta ishte edhe politizimi i jetës dhe i institucioneve në Maqedoninë e Veriut, ndonjëherë në formë të nxitjes për ekstremizëm nga partitë politike në pushtet dhe nga forumet rinore të partive.
Futja e dhunshme në parlament më 27 prill të vitit 2017 u përmend në disa tryeza të rrumbullakëta si një shembull i përfshirjes së partive politike në ekstremizëm të dhunshëm.
Në Gostivar, pjesëmarrësit theksuan se një ekstrem çon në ekstremin tjetër, veçanërisht kur normalizohet kultura e dhunës dhe kur politika përqendrohet në urrejtje dhe/ose hakmarrje.
Nivelet e larta të polarizimit politik e pengojnë funksionimin e institucioneve, duke çuar në këtë mënyrë në mungesë të besimit të publikut në këto institucione.
3.2. Fuqizimi i shoqërisë civile dhe shkëmbimi i praktikave më të mira
Në diskutimin e shoqërisë civile në tryezat e rrumbullakëta u pranua gjerësisht roli potencial i shoqërisë civile në identifikimin dhe ndërmarrjen e veprimeve parandaluese kundër formave të ndryshme të ekstremizmit të dhunshëm.
U theksua se ka një dallim të madh në fuqinë dhe marrëdhëniet e organizatave të shoqërisë civile me komunitetet dhe institucionet lokale në vise të ndryshme të vendit.
Megjithëse duhet punuar më tepër në ngritjen e kapaciteteve për P/KEDhRÇT, pjesëmarrësit gjithashtu vlerësuan se organizatat e shoqërisë civile (OShC) tashmë kanë përvojë të gjerë në fushat që lidhen me parandalimin e dhunës dhe ndërtimin e kohezionit social, që mund të mbështeten më mirë.
Në të njëjtën kohë, pjesëmarrësit theksuan se duhet pasur kujdes me përfshirjen e organizatave të shoqërisë civile që nuk e kanë ekspertizën e duhur për P/KEDhRÇT, dhe sugjeruan se duhet të bëhen më shumë përpjekje për ta lehtësuar shkëmbimin e praktikave më të mira.
Pjesëmarrësit gjithashtu identifikuan disa fusha në të cilat OShC-të mund ta rrisin fokusin e aktiviteteve të tyre në P/KEDhRÇT, si për shembull duke i angazhuar prindërit në parandalimin e dhunës, promovimin e të drejtave të njeriut përmes edukimit joformal dhe ofrimit të trajnimeve për mediat mbi ndjeshmërinë e konflikteve në raportimet e tyre.
Gjatë diskutimeve në tryezat e rrumbullakëta, pjesëmarrësit dhanë shembuj të shumtë të kontributeve pozitive nga OShC-të lokale për parandalimin e ekstremizmit të dhunshëm.
Në Gostivar, OShC-të kanë realizuar projekte të ndryshme për ta ndërtuar qëndrueshmërinë brenda komunitetit lokal, me projekte relevante që përfshijnë trajnime për shkathtësi digjitale për të rinjtë e margjinalizuar dhe hapjen e një qendre rinore, si dhe iniciativa të tjera të përqendruara në bashkimin e të rinjve me prejardhje të ndryshme.
Siç theksuan pjesëmarrësit në tryezën e rrumbullakët, marrëdhëniet e mira midis shoqërisë civile dhe pushtetit lokal gjithashtu mundësuan që në Gostivar të krijohet këshilli i parë komunal rinor në vend megjithatë u theksua se këshilli rinor përballet me sfida për shkak të mjeteve të pamjaftueshme për aktivitete.
Disa OShC në Kumanovë jo vetëm që kanë marrë qëndrim publik kundër ekstremizmit të dhunshëm, por gjithashtu kanë realizuar edhe punë parandaluese me të rinjtë e prekshëm për t‘u bashkuar me grupet e dhunshme ekstremiste jashtë vendit.
Për më tepër, tryezat e rrumbullakëta në Prilep dhe Tetovë zbuluan se organizatat e shoqërisë civile kishin kapacitete të zhvilluara për të ofruar ndihmë për personat e cenueshëm, që mund të zbatohen edhe për parandalimin e ekstremizmit të dhunshëm.
Në të njëjtën kohë, pjesëmarrësit në tryezat e rrumbullakëta në Kumanovë dhe Prilep vunë në dukje se OShC-të kanë vështirësi për të pasur programe afatgjata për shkak të mungesës së fondeve, ndërsa në diskutimin në Kumanovë u identifikua nevoja që donatorët t’i marrin parasysh prioritetet lokale dhe programet ekzistuese gjatë shpërndarjes së fondeve të tyre.
Pjesëmarrësit në tryezën e rrumbullakët në Kumanovë gjithashtu theksuan se megjithëse shoqëria civile lokale është relativisht e fortë në vetvete, bashkëpunimi midis OShC-ve, shkollave dhe autoriteteve komunale ka nevojë për t’u forcuar.
Për më tepër, edhe në Gostivar, ku pjesëmarrësit në tryezën e rrumbullakët e vlerësuan pozitivisht pozicionin dhe rolin e shoqërisë civile, u theksua se shoqëria civile kishte vuajtur në të kaluarën nga presioni i ushtruar nga shteti përmes kontrolleve dhe inspektimeve të drejtuara nga politika.
Megjithëse diskutimet në tryezat e rrumbullakëta në disa komuna dhanë një pasqyrë të anëve të forta të shoqërisë civile lokale për ta parandaluar ekstremizmin e dhunshëm, tryezat e rrumbullakëta në Çair dhe Strugë treguan një situatë më pak pozitive.
Në këto komuna, bashkëpunimi midis shoqërisë civile dhe institucioneve vendore karakterizohet si i dobët, me nivele të ulëta të besimit dhe të vetëdijes për programet e OShC-ve lokale nga ana e autoriteteve lokale.
Pjesëmarrësit në tryezat e rrumbullakëta në Çair dhe Strugë gjithashtu i potencuan perceptimet negative të publikut për OSHC-të në këto komuna se janë të ndikuara nga agjendat personale, politike, dhe/ose kriminale që në mënyrë efektive e dëmtojnë idenë e vullnetarizmit dhe aktivizmit qytetar.
Gjetjet shtesë nga tryeza e rrumbullakët në Çair përfshijnë nivele të ulëta të vetëdijes nga ana e OShC-ve për disponueshmërinë e hapësirave komunale për aktivitetet e tyre, si dhe vështirësitë me të cilat përballen OShC-të për të marrë fonde nga komuna.
Në fund, pjesëmarrësit në tryezën e rrumbullakët në Çair theksuan se shumica e OShC-ve lokale aktive janë organizata humanitare, me ç’rast pak organizata zbatojnë aktivitete kulturore ose aktivitete që kanë për qëllim ngritjen e vetëdijes dhe angazhimit qytetar.
Komunitetet fetare gjithashtu ngritën shqetësimin se disa organizata humanitare të financuara nga vendet e huaja gjoja kryenin aktivitete me prapavijë politike ose fetare dhe motive jo transparente.
3.3. Bashkëpunimi midis komunës dhe komunitetit
Gjetjet e tryezave të rrumbullakëta sugjerojnë se nivelet e angazhimit midis komunave dhe komunitetit ndryshojnë shumë, në të njëjtën mënyrë sikurse forca dhe roli i shoqërisë civile në nivelin lokal, siç u diskutua më lart.
Faktorë që u përmendën shpesh në tryezat e rrumbullakëta për koordinimin midis komunave dhe komunitetit ishin bashkësitë lokale dhe Këshillat Lokalë të Parandalimit (KLP).
Sa i përket bashkësive lokale, pjesëmarrësit në tryezat e rrumbullakëta në Kumanovë dhe Tetovë, shprehën keqardhje për humbjen e statusit të bashkësive lokale në vitin 2002 si rezultat i kësaj, këto subjekte më nuk kanë llogari bankare dhe vulë zyrtare.
Ata i përshkruan bashkësitë lokale si një mekanizëm i rëndësishëm dhe shpesh herë efektiv për bashkëpunimin midis autoriteteve lokale dhe komuniteteve lokale për shkak të njohurive të tyre për zhvillimet në nivel lokal, por thanë se bashkësitë lokale hasin në vështirësi në zgjidhjen e problemeve të komunitetit, sepse që nga viti 2002 ato funksionojnë në baza vullnetare.
Prandaj, pjesëmarrësit kërkuan që të miratohet një ligj i ri, me të cilin do të rikthehej statusi i bashkësive lokale.
Sa i përket KLP-ve, në tryezat e rrumbullakëta u bë e qartë se këto mekanizma kanë potencialin për të shërbyer si një mjet i udhëhequr nga komunat për të siguruar se të gjithë aktorët janë të përfshirë në diskutimin e çështjeve të sigurisë publike.
Megjithatë, mungesa e detyrimit ligjor për të gjitha komunat që të krijojnë KLP, si dhe duke i marrë parasysh sfidat e tjera për bashkëpunimin midis më tepër agjencive/organeve, e ka penguar krijimin dhe funksionimin e vazhdueshëm të një organi të tillë në të gjitha komunat në të cilat u mbajtën tryezat e rrumbullakëta.
Në Kumanovë ekziston KLP-ja, por nga pjesëmarrësit në tryezën e rrumbullakët ajo u karakterizua si shumë pak funksionale si rezultat i emërimeve të bëra në bazë të përkatësisë politike, e jo në bazë të ekspertizës.
Pjesëmarrësit në tryezat e tjera të rrumbullakëta, KLP-të në komunat e tyre përkatëse i konsideruan si joaktive ose thanë se nuk janë krijuar fare, ndërsa pjesëmarrësit në Prilep deklaruan se nëse do të ishte krijuar një KLP në të ardhmen, do të ishte e rëndësishme të sigurohet që ajo do të ketë një fokus më të gjerë se vetëm në EDhRÇT.
Për më tepër, pjesëmarrësit sugjeruan se KLP-ja duhet të sigurojë se individët me kompetenca dhe përkushtim adekuat duhet të përfshihen si anëtarë të përhershëm për të siguruar konsistencë dhe qëndrueshmëri.
Përveç institucioneve të ndryshme, pjesëmarrësit gjithashtu propozuan që përfaqësuesit e OShC-ve dhe të komuniteteve të përfshihen në konfigurimin e KLP-ve.
Në mungesë të një KLP-je funksionale ose të mekanizmave të tjerë që mund të përdoren për parandalimin e ekstremizmit të dhunshëm, tryezat e rrumbullakëta të mbajtura në Gostivar dhe Kumanovë ofruan njohuri për organet ekzistuese dhe të planifikuara koordinuese për adresimin e llojeve të tjera të fenomeneve antisociale dhe të dhunshme.
Në Gostivar, ku pjesëmarrësit i përmendën mekanizmat relevantë për koordinim, por që nuk janë të financuar (p.sh. organi koordinues për parandalimin e dhunës me bazë gjinore), gjithashtu i bënë thirrje komunës që ta marrë më seriozisht ekstremizmin e dhunshëm. ,ata po ashtu e mirëpritën nënshkrimin e memorandumit të mirëkuptimit me OShC-në “Search for Common Ground” (Kërkimi i bazës së përbashkët) për të krijuar një Ekip të Veprimit në Komunitet që do të punojë në hartimin e një plani lokal të veprimit për KEDh dhe do ta këshillojë Këshillin komunal për çështje që lidhen me të.
Ekipet e Veprimit në Komunitet janë krijuar edhe në komunat e Çairit dhe të Kërçovës.
Në të njëjtën kohë, pjesëmarrësit në këtë tryezë theksuan se shumica e problemeve me të cilat përballen komunat duhet të adresohen në nivelin qendror.
Në Kërçovë, pjesëmarrësit kërkuan që përfaqësuesit e bashkësive më të vogla pakicë dhe nga vendbanimet rurale të përfshihen në çdo organ koordinues që punon në P/KEDhRÇT për të kontribuar në identifikimin e problemeve dhe të zgjidhjeve.
Në Kumanovë, informacionet për çështjet që paraqesin shqetësim publik shkëmbehen midis bashkësive vendore, Komisionit për Marrëdhënie Ndëretnike (KMNE) dhe Komisionit për Siguri të Këshillit Komunal, me ç’rast burimet e informacionit janë të mbrojtura.
Në Kumanovë dhe Kërçovë, pjesëmarrësit vunë në dukje se megjithëse është krijuar Komisioni për Marrëdhënie Ndërmjet Bashkësive, karakteri i tij vullnetar e ka bërë të vështirë adresimin e çështjeve në mënyrë parandaluese, si dhe organizimin e takimit vjetor për hartimin e programit që do të zbatohej nga Seksioni për kulturë i komunës.
Përveç kësaj, megjithëse komuna e Kumanovës mban marrëdhënie të mira me organizatat lokale fetare, nuk ka asnjë organ ndërfetar dhe përgjithësisht ka pak bashkëpunim midis bashkësive fetare.
Më shqetësuese, sipas pjesëmarrësve në tryezat e rrumbullakëta, është mungesa e besimit në institucione nga ana e qytetarëve, veçanërisht në mesin e segmenteve më të cenueshme të shoqërisë, gjë që shpesh i pengon ata ta marrin ndihmën e nevojshme.
Përderisa në tryezat e rrumbullakëta në Gostivar dhe Kumanovë u dhanë prova të kushteve funksionale për koordinim ndërmjet komunës dhe komunitetit në parandalimin e ekstremizmit të dhunshëm, diskutimet në tryezat e rrumbullakëta në Çair, Prilep, Tetovë dhe Strugë u përqendruan në mungesën e kushteve të tilla.
Në tryezën e rrumbullakët në Çair, pjesëmarrësit vunë në dukje mungesën e dialogut dhe të bashkëpunimit midis komuniteteve lokale dhe komunës, duke theksuar në të njëjtën kohë potencialin që ka komuna për të iniciuar angazhim të komunitetit përmes aktiviteteve të përbashkëta në sferën e kulturës.
Në Prilep, pjesëmarrësit në tryezën e rrumbullakët e prezantuan Këshillin rinor për delikuencën e të miturve, i cili tani nuk është funksional, si një shembull të praktikës së mirë për tubimin e këshillave të prindërve, përfaqësuesve të arsimit dhe ofruesve të shërbimeve të kujdesit psiko-social.
Megjithatë, ata gjithashtu e shprehën perceptimin se autoritetet lokale i janë shmangur kontaktit me Bashkësinë Fetare Islame (BFI,) pasi që BFI-ja kërkoi restaurimin e Xhamisë së Çarshisë.
Pjesëmarrësit në tryezën e rrumbullakët në Strugë e karakterizuan mosfunksionimin e KLP-së si simptomë të mungesës më të gjerë të bashkëpunimit ndër-sektorial në komunë, duke i theksuar gjithashtu sfidat në qasjen dhe adresimin e nevojave të komuniteteve rurale përreth qytetit të Strugës.
Në fund, një pengesë për bashkëpunimin në mes të komunës dhe komunitetit që u identifikua nga pjesëmarrësit e tryezës së rrumbullakët në Tetovë ishin vështirësitë financiare të komunës, duke përfshirë kryesisht bllokimin e llogarisë së saj bankare për disa vite me radhë.
3.4. Ndërtimi i besimit ndërmjet komuniteteve dhe qeverisë
Në përgjithësi, në tryezat e rrumbullakëta u bë e qartë se ka mungesë të besimit midis komuniteteve dhe organeve të zbatimit të ligjit për një numër arsyesh të ndryshme.
Për shembull, në Strugë dhe Tetovë, pjesëmarrësit theksuan se nivelet e ulëta të besimit në organet e zbatimit të ligjit ishin rezultat i joefektivitetit të policisë në zbatimin e ligjit kur besohet se autorët e krimeve kanë lidhje politike.
Siç u shpjegua nga pjesëmarrësit në tryezën e rrumbullakët në Strugë, perceptimi për zbatimin jokonsekuent të ligjit nga policia mundëson mosndëshkim për kriminelët e njohur lokalë, duke promovuar kështu se jeta e krimit është një opsion i vlefshëm për të rinjtë.
Në Tetovë dhe Çair, qytetarët gjithashtu kanë frikë t’i raportojnë shqetësimet e tyre direkt në polici nga frika e hakmarrjes nga autorët, dhe preferojnë që raportimet të jenë anonime.
Përfaqësimi i ulët i shqiptarëve etnikë në organet e ndryshme të Ministrisë së Punëve të Brendshme gjithashtu u përmend si faktor për mungesën e besimit, pavarësisht se ka veprim afirmativ për përfaqësimin e drejtë të bashkësive etnike në polici.
Rekrutimi i policëve në bazë të përkatësisë partiake u përmend në Çair dhe Kumanovë si shkak për nivelet e ulëta të besimit të qytetarëve në organet për zbatimin e ligjit.
Mungesa e përhapur gjerësisht e besimit në polici ishte e dukshme edhe në pikëpamjet e pjesëmarrësve të tryezave të rrumbullakëta të shprehura në lidhje me rolin adekuat të organeve të zbatimit të ligjit në parandalimin e ekstremizmit të dhunshëm.
Pjesëmarrësit në tryezat e rrumbullakëta në Çair, Kumanovë dhe Tetovë shprehën frikë nga stigmatizimi dhe nga implikimi nga ana e policisë në hetime të panevojshme, me ç’rast pjesëmarrësit në Çair theksuan se masat joproporcionale të dhunës nga policia që i synojnë komunitetet lokale rrezikojnë të krijojnë terren pjellor për përhapjen e EDhRÇTsë.
Nga ana tjetër, pjesëmarrësit e tryezës së rrumbullakët në Strugë shprehën shqetësime në lidhje me kapacitetin e policisë për t‘u marrë me çështjet e parandalimit përveç rasteve të tyre ekzistuese.
Duke reflektuar në lidhje me këto shqetësime, pjesëmarrësit në tryezat e rrumbullakëta shpjeguan se policia duhet të angazhohet vetëm si mjet i fundit ose nëse ekziston ndonjë kërcënim imediat për sigurinë publike.
Pjesëmarrësit në tryezën e rrumbullakët në Çair sqaruan se iniciativat me bazë në komunitet për parandalimin e ekstremizmit të dhunshëm në komunën e tyre kanë vendosur të mos i përfshijnë policët nga frika për të mos bërë dëm, ndërsa pjesëmarrësit në Gostivar theksuan se plani strategjik që duhet të hartohet nga Ekipi i Veprimit në Komunitet për parandalimin e ekstremizmit të dhunshëm duhet t’i shmanget mbështetjes në polici.
Në të njëjtën kohë, pjesëmarrësit bënë thirrje për ngritjen më të madhe të besimit midis komuniteteve dhe policisë përmes një forumi të hapur si mekanizëm për t’i ndarë shqetësimet e tyre për sigurinë e komunitetit megjithatë, ata theksuan se puna policore nga një nivel shumë i centralizuar paraqet sfidë për të qenë në gjendje t’i adresojë në kohë shqetësimet e ngritura.
Duke marrë parasysh nivelet e ulëta të besimit të komunitetit në organet e zbatimit të ligjit, tryezat e rrumbullakëta gjithashtu e testuan bashkëpunimin midis organeve të zbatimit të ligjit nga njëra anë dhe shkollave dhe qendrave për punë sociale nga ana tjetër.
Megjithëse bashkëpunimi i tillë në përgjithësi u vlerësua me nota të ulëta nga pjesëmarrësit në tryezat e rrumbullakëta dhe shumica ishin të mendimit se rastet e delikuencës së të rinjve duhet së pari të trajtohen brenda nga punonjësit për ndihmë psiko-sociale të punësuar në shkollë e jo të përfshihet policia, ndërsa pjesëmarrësit në tryezat e rrumbullakëta në Strumicë dhe Veles e potencuan bashkëpunimin e mirë midis policisë dhe shkollave.
Në fund, pavarësisht nga pikëpamjet kryesisht negative të pjesëmarrësve në tryezat e rrumbullakëta për rolin e policisë në lidhje me parandalimin e ekstremizmit të dhunshëm, pjesëmarrësit në disa tryeza të rrumbullakëta i përmendën praktikat e mëparshme të policimit në komunitet, siç është polici i lagjes9, në kuptim pozitiv dhe e nënvizuan rolin e tyre të mundshëm në parandalimin e ekstremizmit të dhunshëm duke mbajtur kontakte në nivelin lokal.
3.5. Roli i komuniteteve në parandalimin e ekstremizmit të dhunshëm
Diskutimi mbi rolin e komuniteteve në parandalimin e ekstremizmit të dhunshëm, në pjesën më të madhe, u fokusua në familjet dhe komunitetet fetare, me ç’rast shumë pjesëmarrës të tryezave të rrumbullakëta theksuan se parandalimi i ekstremizmit të dhunshëm fillon në shtëpi dhe në zhvillimin e hershëm të fëmijës.
Në disa tryeza të rrumbullakëta, pjesëmarrësit theksuan se fokusi duhet të jetë në forcimin e bashkësisë familjare duke pasur parasysh se ajo është burimi për zhvillimin e vlerave të tolerancës ndërfetare dhe ndëretnike.
Gjithashtu duhet të adresohet edhe dhuna në familje për t’iu kundërvënë normalizimit të dhunës në shoqëri në përmasa më të gjera.
Deklaratat e ngjashme me këto shpesh u pasuan me mendime që ndërlidheshin me potencialin e këshillave të prindërve në shkolla për të marrë një rol aktiv në ngritjen e vetëdijes për rreziqet që lidhen me ekstremizmin e dhunshëm.
Për më tepër, prindërit duhet të informohen më shumë në lidhje me rolin e tyre në monitorimin e aktiviteteve të fëmijës së tyre në internet dhe të sigurojnë mbrojtjen e tyre nga rreziqet në internet, duke përfshirë edhe nga përmbajtjet që lidhen me EDhRÇT-në.
Në tryezën e rrumbullakët në Çair, pjesëmarrësit folën për rolin e rëndësishëm të grave në parandalimin e EDhRÇT-së, duke theksuar se ato mund të marrin rol udhëheqës në familjet e tyre për të nxitur marrëdhënie pozitive ndërfetare dhe ndëretnike, si në mënyrë proaktive ashtu edhe si përgjigje ndaj rrahjeve midis të rinjve në shkolla dhe në mjetet e transportit publik.
Në këtë drejtim, nga pjesëmarrësit në tryezën e rrumbullakët në Çair u vlerësua projekti „Shkollat e nënave“ i OJQ-së “Gratë pa kufij” për fuqizimin e grave për t’i udhëhequr familjet dhe komunitetet e tyre në ndërtimin e rezistencës ndaj EDhRÇT-së.
Për sa i përket dialogut dhe bashkëpunimit ndërmjet bashkësive fetare, pjesëmarrësit theksuan se në nivel më të lartë, krerët e bashkësive fetare takohen dy herë në vit për t’i diskutuar aktivitetet, por në nivelin lokal nuk ka komunikim të mjaftueshëm midis Bashkësisë Fetare Islame (BFI) dhe Kishës Ortodokse Maqedonase (KOM).
Nevojitet bashkëpunim më intensiv për ta nxitur tolerancën, për shembull duke u përfshirë në aktivitete të përbashkëta me interes të ndërsjellë (p.sh. pastrimi i mbeturinave në ndonjë park) në nivelin lokal.
Pjesëmarrësit në tryezën e rrumbullakët në Kumanovë e veçuan si një shembull të praktikës së mirë forumin për udhëheqësit fetarë, të organizuar pas incidenteve të dhunshme në maj të vitit 2015, për të diskutuar se si të parandalohet përshkallëzimi i mëtejshëm i situatës.
Gjithashtu ishin të zakonshme thirrjet nga përfaqësuesit e BFI-së dhe KOM-it për përfshirjen e lëndës së etikës dhe fesë në programet mësimore, që do të ligjëroheshin nga mësimdhënës të kualifikuar për këtë, për ta promovuar etikën dhe tolerancën fetare.
Diskutimet në tryezat e rrumbullakëta gjithashtu i shqyrtuan edhe marrëdhëniet midis ndërtimit të hapësirave fetare për adhurim dhe objekteve simbolike nga njëra anë dhe marrëdhënieve ndëretnike dhe ndërfetare nga ana tjetër.
Përderisa në shumicën e rasteve kjo marrëdhënie përshkruhej në kuptimin se si ndërtimi i objekteve fetare mund të provokojë tensione ndërmjet komuniteteve, diskutimi në Strugë gjithashtu nënvizoi sesi udhëheqësit fetarë luajtën një rol konstruktiv në parandalimin e përshkallëzimit në dhunë për shkak të ndërtimit të një kishe pa leje në fshatin Oktisi.
Nga një këndvështrim tjetër, pjesëmarrësit sqaruan se disa bashkësi fetare kanë probleme të kamotshme që duhen trajtuar.
Siç u përmend në tryezat e rrumbullakëta, si në Prilep ashtu edhe në Gostivar, dështimi i autoriteteve lokale për te restauruar xhaminë e djegur të Çarshisë në Prilep nga konflikti i vitit 2001, e ka penguar pajtimin e mirëfilltë midis bashkësive etnike dhe fetare.
Si rezultat i kësaj, mbetet nevoja e konsiderueshme për të punuar në dialogun ndërfetar në atë komunë.
Në tryezën e rrumbullakët në Gostivar, shpjegimi për nivelin e ulët të komunikimit midis bashkësive fetare dhe institucioneve lokale ishte se kjo është trashëguar nga komunizmi dhe propaganda komuniste e pikëpamjeve antifetare.
Përtej referencave ndaj komuniteteve konkrete fetare, pjesëmarrësit në disa tryeza të rrumbullakëta kërkuan transparencë dhe rregullim më të madh brenda institucioneve fetare në përgjithësi siç tha një pjesëmarrës në tryezën e rrumbullakët në Veles: „Nuk mund ta dimë se çfarë thonë prifti dhe imami.
Ne duhet të shohim se çfarë predikojnë ata.“
Për më tepër, përfaqësuesit e KOMit që morën pjesë në njërën nga tryezat e rrumbullakëta treguan raste kur individët që mbështesin besime ekstreme dëshirojnë t’i manipulojnë identitetet kombëtare dhe fetare, duke theksuar se disa priftërinj dhe anëtarë të Kishës kanë qasje ideologjike dhe janë të vështirë për t‘u mbajtur nën kontroll.
Ndër shqetësimet e ngritura në tryezat e rrumbullakëta në lidhje me komunitetet myslimane në Maqedoninë e Veriut, më të zakonshmet kishin të bëjnë me sfidat e BFI-së për ta trajtuar keqpërdorimin e fesë në mënyrë që do ta parandalonte EDhRÇT-në.
Në disa tryeza të rrumbullakëta, përfaqësuesit e BFI-së folën për organizata të huaja dhe/ose „ekstremiste“ që kryejnë veprimtari fetare jashtë kontrollit të organeve fetare zyrtare, ndonjëherë nën maskën e aktiviteteve kulturore dhe humanitare.
Pjesëmarrësit në tryezat e rrumbullakëta në Gostivar dhe Strugë gjithashtu theksuan se policia nuk ka reaguar ndaj raportimeve të tyre në lidhje me praktikat e tilla.
Në Gostivar, pjesëmarrësit në tryezën e rrumbullakët po ashtu e përmendën qarkullimin e sasive të mëdha të literaturës fetare pa mbikëqyrje të BFI-së, duke theksuar se EDhRÇT-ja mund të parandalohet duke e rritur edukimin fetar dhe duke promovuar një bazë të fortë të traditës hanefite, e cila ndiqet zyrtarisht në vend.
Në mënyrë të ngjashme, pjesëmarrësit në tryezën e rrumbullakët në Gostivar sugjeruan se udhëheqësit fetarë duhet ta shtojnë prezencën e tyre në rrjetet sociale në internet për ta zvogëluar ndikimin e predikuesve ekstremistë midis të rinjve dhe të ofrojnë narrative alternative.
Për më tepër, pjesëmarrësit në Kumanovë theksuan se udhëheqësit fetarë duhet të mendojnë për atë se si mund t’i përfshijnë më mirë të rinjtë për t’i kuptuar sfidat dhe realitetet moderne me të cilat përballen.
Megjithëse pjesa më e madhe e diskutimeve për komunitetet u fokusua në komunitetet fetare, disa pjesëmarrës në tryezat e rrumbullakëta iu referuan edhe fenomeneve më të gjera makro-sociale, siç është huliganizmi midis grupeve të tifozëve sportivë dhe nxitja për dhunë nga forumet rinore të partive politike.
Pjesëmarrësit në tryezën e rrumbullakët në Çair e identifikuan kulturën e dhunës në mesin e disa grupeve të tifozëve sportive si trampolina drejt ekstremizmit politik dhe fetar, nga njëra anë duke nënvizuar një marrëdhënie të veçantë midis grupeve të tilla dhe partive politike, dhe nga ana tjetër duke pretenduar se disa luftëtarë të huaj të njohur terroristë që u larguan nga Maqedonia e Veriut për të luftuar në Siri dhe Ukrainë, më parë kanë qenë pjesë e grupeve të tifozëve sportivë.
Në Tetovë dhe Kumanovë, pjesëmarrësit theksuan se puna me klubet e futbollit dhe grupet e tyre të tifozëve duhet të jetë prioriteti kryesor për ta parandaluar përdorimin e gjuhës së urrejtjes dhe ekstremizmin e dhunshëm nacionalist.
Sipas mendimit të pjesëmarrësve në Çair, duhet të krijohet një organ i posaçëm për t’i rregulluar grupet e tifozëve sportivë dhe për t’i sanksionuar ata për sjelljet e pahijshme.
Ata gjithashtu u bënë thirrje të gjitha llojeve të palëve të interesit të komunitetit që ta dënojnë kolektivisht dhunën dhe urrejtjen e kryer nga grupet e tifozëve sportivë.
Në këtë drejtim, pjesëmarrësit në Çair thanë se KOM-i kishte tentuar të vendosë kontakte me një grup të njohur të tifozëve sportivë nga Shkupi, që është i njohur për nxitje të incidenteve të dhunshme në bazë të intolerancës etnike dhe fetare, me qëllim të promovimit të vlerave pozitive morale.
Pjesëmarrësit në shumicën e tryezave të rrumbullakëta shprehen shqetësimin se partitë politike përhapin ekstremizëm dhe retorikë nacionaliste që shkakton polarizim në shoqëri.
Në lidhje me forumet rinore të partive politike, pjesëmarrësit në Prilep theksuan se ata mund të luajnë një rol konstruktiv në parandalimin e anëtarëve të tyre për të përhapur narrative negative, gjuhë të urrejtjes dhe dhunë.
Pjesëmarrësit në Strugë dhe Kërçovë vunë në dukje se në të kaluarën kishte pasur incidente të dhunës midis të rinjve në shkolla, të nxitura nga partitë politike gjatë periudhave zgjedhore.
Në fund, pjesëmarrësit në tryezën e rrumbullakët në Kumanovë theksuan se komuniteti lokal në përgjithësi ka vështirësi për ta parandaluar gjuhën e urrejtjes në rrjetet sociale dhe për t’i eliminuar lajmet e rreme që të mos kenë ndikim të dëmshëm në shoqëri.
3.6. Arsimi dhe mbështetja e të rinjve në rrezik
Pjesëmarrësit në tryezat e rrumbullakëta identifikuan sfida të ndryshme me të cilat përballen të rinjtë që kontribuojnë në cenueshmërinë e tyre ndaj ekstremizmit të dhunshëm.
Në disa prej tryezave të rrumbullakëta, pjesëmarrësit e përmendën pesimizmin dhe demoralizimin që janë rezultat jo vetëm i mungesës së mundësive të drejtpërdrejta, por edhe i mungesës së personave që shërbejnë si shembuj për t’u ndjekur në shoqëri, në të cilën suksesi me sa duket vjen nga lidhjet personale e jo nga aftësitë, përvoja dhe integriteti.
Në këtë situatë, pjesëmarrësit vunë në dukje se rinia mund të kërkojë një ndjenjë të përkatësisë duke u angazhuar në grupe ekstreme prandaj të rinjtë kanë nevojë për mundësi për mentorim pozitiv dhe për të fituar aftësi udhëheqëse për të dhënë kontribute domethënëse për shoqërinë.
Në mbështetje të tezës se rinia duhet të ndjehet e kuptuar dhe se ata i përkasin komuniteteve të tyre, pjesëmarrësit në tryezën e rrumbullakët në Kumanovë e përmendën rastin e një vajze, e cila u largua (dhe në fund u vra) në Siri, sepse ajo u ndje thellësisht e margjinalizuar kur vendosi ta shprehë hapur besimin e saj fetar.
Në një aspekt më pozitiv, pjesëmarrësit në tryezën e rrumbullakët në Gostivar folën për këshillin dhe qendrën rinore të krijuar në këtë komunë si mekanizma premtues për trajtimin e disa prej sfidave me të cilat përballen të rinjtë në rrezik.
Tryezat e rrumbullakëta nxorën në pah mangësi të mëdha në funksionimin e sistemit arsimor në Maqedoninë e Veriut, të cilat në masë të madhe e zvogëlojnë aftësinë e sistemit për të ofruar alternativa të vlefshme për të rinjtë në rrezik.
Njëra nga gjetjet më të dalluara të tryezave të rrumbullakëta është se EDhRÇT-ja në mesin e të rinjve në Maqedoninë e Veriut ushqehet nga ndarjet e thella shoqërore, të cilat reflektohen edhe në sistemin arsimor.
Në radhë të parë, ndarja sipas gjuhës mësimore i kufizon kontaktet midis nxënësve nga bashkësi të ndryshme etnike, dhe, në shumë raste, edhe atyre fetare.
Pjesëmarrësit në tryezën e rrumbullakët në Tetovë theksuan se situata aktuale e ndarjes së nxënësve është rezultat i pamundësisë së institucioneve relevante për ta trajtuar riemërtimin e shkollave në mënyrë që nuk do të krijonte „fitues dhe humbës“.
Për më tepër, në shumicën e shkollave, është bërë shumë pak për ta promovuar multikulturalizmin midis nxënësve, dhe disa tekste shkollore përmbajnë material fyes dhe me orientim nacionalist, që kontribuon në polarizim dhe margjinalizim, veçanërisht kur bëhet fjalë për pakicat etnike.
Në fund, pjesëmarrësit në tryezat e rrumbullakëta në Çair, Kumanovë dhe Prilep shprehën shqetësime për efektet që i kanë pikëpamjet ekstremiste të mësimdhënësve mbi nxënësit, me ç’rast pjesëmarrësit në tryezën e rrumbullakët në Çair e përmendën një rast konkret në të cilin një mësimdhënës kishte nxitur ekstremizëm të dhunshëm në klasë.
Mirëpo, një pjesëmarrës në tryezën e rrumbullakët në Shtip përmendi shembull të kundërt në një shkollë fillore lokale, në të cilën kultivimi i marrëdhënieve të mira ndëretnike dhe i miqësive ndërmjet bashkësive etnike kanë rezultuar të efektshme në parandalimin e EDhRÇT-së.
Në disa tryeza të rrumbullakëta, pjesëmarrësit i përmendën manifestimet e polarizimit politik në sistemin shkollor.
Disa pjesëmarrës theksuan se tendenca që mësimdhënësit të punësohen në bazë të përkatësisë politike bën që të ketë një pabarazi të konsiderueshme në nivelin e aftësive në mesin e mësimdhënësve.
Kjo tendencë i vendos mësimdhënësit në një pozitë të vështirë për të komunikuar me udhëheqjen e shkollës për atë që është e nevojshme për ta rritur cilësinë e arsimit, që e shton edhe më tepër mbingarkesën e mësimdhënësve si rezultat i klasave me numër të madh të nxënësve, gjë që e pengon punën individuale me nxënësit, veçanërisht me të rinjtë në rrezik.
Ndoshta më shqetësuese janë rastet e raportuara nga pjesëmarrësit në tryezat e rrumbullakëta, në të cilat mësimdhënësit dhe nxënësit e lidhur mirë sollën armë në ambientet e shkollës dhe iu kërcënuan mësimdhënësve dhe/ose nxënësve, duke kontribuar kështu në normalizimin e kulturës së dhunës.
Duke marrë parasysh fenomenet e përshkruara në paragrafët e mësipërm, mbase nuk ka asgjë befasuese në gjetjen e hulumtimit që u citua nga pjesëmarrësit në tryezën e rrumbullakët në Prilep, se nxënësve u mungon besimi tek mësimdhënësit dhe shërbimet profesionale të shkollës dhe për këtë arsye kanë prirje të mos i ndajnë shqetësimet e tyre me ta.
Megjithatë, pjesëmarrësit në tryezat e rrumbullakëta në Çair dhe Kumanovë ofruan shembuj të praktikës së mirë në ofrimin e mbështetjes për të rinjtë në rrezik.
Në Çair, kur fëmija shfaq sjellje devijuese, mësimdhënësi i fëmijës i fton prindërit të diskutojnë së bashku me pedagogun dhe psikologun e shkollës.
Në Kumanovë, pjesëmarrësit në tryezën e rrumbullakët raportuan bashkëpunim të shkëlqyeshëm midis shërbimeve profesionale të shkollave dhe OShC-ve lokale.
Pjesëmarrësit në tryezat e rrumbullakëta u pajtuan plotësisht për vlerën e aktiviteteve jashtë-mësimore për t’u ofruar të rinjve qasje në aktivitete konstruktive gjatë kohës së lirë.
Megjithatë, në të njëjtën kohë, pjesëmarrësit theksuan se mbingarkesa e përhapur e shkollave me numër të madh të nxënësve që çon në funksionimin e tyre në dy ose më shumë ndërrime do të thotë që shumë shkollave u mungon hapësira për të ofruar aktivitete jashtë- mësimore, edhe nëse ato janë planifikuar në programin e shkollës.
Në tryezat e rrumbullakëta gjithashtu u përmend se nxënësit më të rrezikuar po ashtu kanë më shumë gjasa të përjashtohen nga aktivitetet e tilla, pasi që shpesh përparësi u jepet nxënësve me sukses më të mirë.
Në Gostivar dhe Tetovë, autoritetet komunale kanë ndërmarrë hapa për ta adresuar këtë situatë duke shpërndarë resurse për aktivitete jashtë-mësimore: në qendrën rinore dhe të komunitetit në Gostivar mblidhen së bashku gjashtë organizata rinore, ndërsa komuna e Tetovës ka siguruar hapësirë dhe mbështetje logjistike për një rrjet të krijuar së fundmi të vullnetarëve të rinj që shërbejnë si nikoqirë për aktivitete.
Një temë që ngjalli debat midis pjesëmarrësve në tryezat e rrumbullakëta ishte potenciali i Këshillave lokalë për parandalimin e delikuencës së të miturve për të luajtur rol në parandalimin e ekstremizmit të dhunshëm.
Pjesëmarrësit në Tetovë dhe Veles ishin përgjithësisht pozitivë për këtë, ndërsa një pjesëmarrës në Shtip kishte qëndrimin se këto këshilla nuk janë të përshtatshme për trajtimin e EDhRÇT-së.
Në tryezat e rrumbullakëta gjithashtu u përmend se organizatat rinore të partive politike duhet të angazhohen në përpjekjet për ta parandaluar ekstremizmin e dhunshëm.
3.7. Mirëqenia sociale dhe shëndeti mendor
Duke pasur parasysh se nxitësit e mundshëm për EDhRÇT përfshijnë margjinalizimin shoqëror dhe papunësinë kronike, diskutimet në tryezat e rrumbullakëta gjithashtu i shtjelluan edhe masat e marra nga institucionet e mirëqenies sociale për t’i adresuar këto fenomene, në veçanti se si ndikojnë ato mbi rininë.
Përveç kësaj, u theksua se masat për adresimin e papunësisë kanë tendencë të fokusohen te personat që kanë të kryer arsim të mesëm ose të lartë, duke i lënë jashtë grupet e margjinalizuara tradicionalisht, siç janë romët.
Një pikëpamje e përbashkët e pjesëmarrësve në tryezat e rrumbullakëta është se qendrat për punë sociale kanë përvojë të gjerë në trajtimin e formave të ndryshme të sjelljeve antisociale, por atyre u mungon ekspertiza e specializuar për ta kuptuar ekstremizmin e dhunshëm dhe rreziqet që lidhen me të.
Për më tepër, qendrat e punës sociale kanë mungesë të burimeve të nevojshme për zhvillimin dhe shpërndarjen e kapaciteteve përkatëse, me ç’rast pjesëmarrësit në Kumanovë theksuan se punonjësit e qendrës lokale për punë sociale tashmë ishin duke punuar në baza vullnetare për ta zbatuar programin ekzistues.
Një sugjerim ishte që të formohet një qendër e centralizuar me një grup ekspertësh të lëvizshëm që do t’i këshillonin praktikuesit në nivel lokal.
Tryezat e rrumbullakëta gjithashtu e theksuan nevojën që qendrat e punës sociale të punojnë më për së afërmi me shkollat fillore dhe të mesme për të ofruar mbështetje për të rinjtë e cenueshëm.
Duke pasur parasysh faktin se shumica e mësimdhënësve nuk kanë kohë dhe shkathtësi të nevojshme për ta mbështetur në mënyrë aktive zhvillimin shoqëror të nxënësve, roli i punonjësve për ndihmë psiko-sociale të punësuar në shkollë fiton një rëndësi të veçantë.
Megjithatë, polarizimi politik dhe numri tepër i madh i nxënësve në shkolla, në përgjithësi ndikojnë në këtë kategori të punonjësve në të njëjtën mënyrë siç ndikojnë edhe mbi mësimdhënësit, me ç’rast numri i nxënësve në shumë shkolla është tepër i madh për numrin e punonjësve për ndihmë psiko-sociale të punësuar në shkollë, ndërsa disa shkolla nuk kanë pedagog dhe/ose psikolog.
Edhe atëherë kur punonjësit e tillë ekzistojnë në numër të mjaftueshëm, ata shpesh nuk kanë ndjekur trajnime për të kuptuar fenomenin e radikalizimit që çon në ekstremizëm të dhunshëm dhe si mund të adresohet.
Pjesëmarrësit vunë në dukje se është e rëndësishme që të rinjtë të ndjehen të dëgjuar, të jenë në gjendje t’i shprehin mendimet e tyre dhe të ndjejnë se mund t’i identifikojnë problemet dhe shqetësimet e tyre tek të rriturit tek të cilët kanë besim.
Prandaj, mësimdhënësit, pedagogët, psikologët e shkollës dhe prindërit duhet të përfshihen më shumë në bashkëpunimin me të rinjtë.
Në adresimin e delikuencës së të rinjve dhe sjelljes së dhunshme, pjesëmarrësit gjithashtu kërkuan që rastet e tilla të trajtohen së pari nga pedagogët dhe psikologët e shkollës, në vend që të përfshihet policia para kohe.
Për më tepër, u propozua që të krijohen programe të specializuara që të rinjtë ta shpërbëjnë kulturën e normalizuar të dhunës dhe të ndihmojnë në përpunimin e lajmeve dhe ngjarjeve globale që mund ta shqetësojnë psikikën e të rinjve.
Pjesëmarrësit gjithashtu theksuan se qendrat e punës sociale duhet të përqendrohen më shumë në adresimin e problemit të mosfunksionimit të familjes, pasi dhuna në familje mund të inkurajojë më tej sjelljen e dhunshme dhe ekstremiste të individëve të rinj.
Përpjekjet e tilla do ta mbështesnin gjithashtu edhe punën e punonjësve për ndihmë psiko-sociale të punësuar në shkollë, të cilët sipas legjislacionit aktual e kanë të ndaluar të kenë informacione mbi gjendjen familjare të nxënësve, përkundër dëshmive thelbësore se një pjesë e madhe e nxënësve që kërkojnë mbështetje vijnë nga familjet në gjendje të pafavorshme sociale dhe/ose familjet jofunksionale.
Disa pjesëmarrës në tryezat e rrumbullakëta gjithashtu theksuan se qendrat për punë sociale nuk janë gjithmonë të gatshme t’u ndihmojnë punonjësve për ndihmë psiko-sociale të punësuar në shkollë kur kontaktohen për ndonjë nxënës të veçantë.
Pjesëmarrësit gjithashtu identifikuan se qendrat lokale të punës sociale duhet të angazhohen në zbatimin e programeve për rehabilitimin dhe riintegrimin e personave të referuar, të vlerësuar si të prekshëm ndaj EDhRÇT-së.
Në tryezën e rrumbullakët në Strugë gjithashtu u potencua se ka mungesë të njohurive se si personat që lirohen nga sistemi i burgjeve mund të risocializohen në mënyrë adekuate dhe të riintegrohen në komunitete me mbështetje adekuate, për t’u siguruar se ata nuk do të cenohen nga grupet ekstremiste të dhunshme.
Në disa tryeza të rrumbullakëta u sugjerua se udhëheqësit fetarë mund të luanin një rol në ofrimin e mentorimit mbi baza teologjike gjatë rehabilitimit dhe riintegrimit, megjithëse shpesh herë atyre u mungon trajnimi më i specializuar për ofrimin e mbështetjes dhe këshillimit psikologjik.
Në fund, në tryezat e rrumbullakëta u theksua se tabutë sociale dhe kulturore rreth shëndetit mendor çojnë në stigmatizim dhe barriera shtesë për individët që të kenë qasje në shërbimet mbështetëse të shëndetit mendor në komunitet.
4. PËRFUNDIME DHE REKOMANDIME
Në këtë seksion janë dhënë përfundimet, të kombinuara me disa rekomandime, për çështje që u identifikuan si sfida gjatë diskutimeve.
Ato janë sintetizuar nga gjetjet në secilën fushë tematike dhe ofrojnë udhëzime se si të promovohet qasja shumë-palëshe në P/KEDhRÇT.
4.1. Kapacitetet për qasjen që e përfshin gjithë shoqërinë ndaj P/KEDhRÇT-së (punonjësit e trajnuar infrastruktura mjetet financiare)
4.1.1. Punonjës të trajnuar në mënyrë adekuate
Qasja që e përfshin gjithë shoqërinë ndaj P/KEDhRÇT-së u mbështet në të gjitha tryezat e rrumbullakëta që u organizuan.
Megjithatë, njëra nga sfidat kryesore të identifikuara gjatë diskutimeve ishte mungesa e trajnimeve për të siguruar kuptim dhe vetëdijesim për parimet dhe qasjet e promovuara nga qeveria qendrore përmes strategjive kombëtare dhe planeve aksionale.
Palët e interesuara ranë dakord se kjo ishte një mangësi sistemore që paraqitet gjatë koordinimit me institucionet e tyre amë, dhe theksuan se kjo mangësi është veçanërisht e dukshme kur asnjë institucion nuk e ka për detyrë të marrë rolin udhëheqës në trajtimin e çështjeve ndërsektoriale.
Pjesëmarrësit ngritën shqetësime në lidhje me përfshirjen e mësimdhënësve në P/ KEDhRÇT.
Një perceptim i përgjithshëm i mësimdhënësve në të gjitha fushat ishte se ata nuk e konsiderojnë veten të përshtatshëm për t‘u përfshirë në parandalim nëse nuk posedojnë një nivel të caktuar të ekspertizës.
Trajnimi i specializuar i mësimdhënësve ishte prioritet pothuajse në çdo tryezë të rrumbullakët.
Rekomandimi që doli nga këto shqetësime ishte se vëmendje e veçantë duhet t‘i kushtohet faktit se ndërhyrjet për P/KEDhRÇT duhet t’i respektojnë të drejtat e njeriut dhe liritë themelore, duke i përfshirë edhe të drejtat e fëmijëve.
Në shumicën e tryezave të rrumbullakëta, përfaqësuesit e OShC-ve vazhdimisht ua rikujtonin mësimdhënësve dhe të tjerëve se aftësitë ekzistuese mund të zbatohen në programet e parandalimit.
Këto aftësi mund të përfshijnë (por nuk duhet të kufizohen vetëm në) mentorimin dhe këshillimin, mbështetjen pedagogjike, dëgjimin aktiv ose strategjik, aftësitë ekomunikimit, ndërmjetësimin dhe të menduarit kritik.
Si rezultat i kësaj, pjesëmarrësit në shumicën e tryezave të rrumbullakëta shfaqën një ndryshim të perceptimeve në lidhje me aftësitë e tyre për t‘u përfshirë në P/KEDhRÇT pas diskutimeve fillestare, pasi u ngrit vetëdija e tyre për aftësitë ekzistuese që mund të përdoren.
Në të njëjtën kohë, nëse trajnimi i mësimdhënësve nuk është adekuat dhe në përputhje me të drejtat e njeriut dhe qasjen për të mos bërë dëm, ekziston rreziku që ai të rezultojë me thjeshtësimin e tepërt të çështjeve kryesore.
Punonjësit socialë dhe psikologët kërkuan respektimin e autonomisë së fushave të tyre profesionale.
Megjithëse shprehën gatishmëri për të marrë pjesë në programet e parandalimit, pjesëmarrësit në këto kategori e theksuan nevojën për t‘i rezistuar kërkesave nga organet e zbatimit të ligjit për t’i shkelur kodet etike që e sigurojnë besimin e shfrytëzuesve të mbështetjes psiko-sociale.
Në disa komuna, punonjësit socialë dhe psikologët që morën pjesë në tryezat e rrumbullakëta prezantuan një bashkëpunim të suksesshëm ndërinstitucional në parandalimin e sjelljeve të tjera antisociale, siç është delikuenca e të miturve.
Sipas mendimit të këtyre pjesëmarrësve, duhet të rriten kapacitetet e punonjësve profesionalë dhe duhet të ofrohet një kuptim i plotë i koncepteve të P/KEDhRÇT-së përmes trajnimeve të specializuara.
Përfaqësuesit e komunave dhe të institucioneve lokale kërkuan që të ofrohen trajnime të specializuara nga autoritetet e nivelit qendror dhe nga Komiteti Kombëtar për Kundërvënien ndaj Ekstremizmit të Dhunshëm dhe Kundërvënien ndaj Terrorizmit (KKKEDhKT).
Më konkretisht, secila prej ministrive të përfaqësuara në KKKEDhKT duhet të ofrojë trajnime në nivel lokal përpara se të përpiqet të krijojë plane lokale për zbatimin e P/KEDhRÇT-së.
Ndërrimi i madh i punonjësve në disa institucione e pengon qëndrueshmërinë e ngritjes së kapaciteteve, si dhe të mekanizmave parandalues që mund të krijohen në nivel lokal.
Pjesëmarrësit gjithashtu rekomanduan që të bëhet vlerësim i pajtueshmërisë për këdo që dëshiron të përfshihet në ndërhyrjet e P/KEDhRÇT-së, pasi që disa profesionistë në fushën e tyre mund të shprehin pikëpamje mbështetëse ose të favorshme për EDhRÇT-në.
4.1.2. Infrastruktura
Trendet e fundit globale demonstrojnë se komunitetet kanë një rol vendimtar në parandalimin e ekstremizmit të dhunshëm, me ç’rast qasjet e bazuara në komunitet për parandalimin janë dëshmuar si të dobishme në plotësimin e qasjes së bazuar në zbatimin e ligjit ndaj sigurisë.
Sfida më e madhe e identifikuar nga komunitetet ishte mungesa e infrastrukturës, qoftë fizike apo e butë (d.t.th., institucionet), për sigurimin e hapësirës dhe forumit për komunitetet për të kontribuar në parandalim.
Edhe pse të gjithë pjesëmarrësit ranë dakord se qeveritë nuk mund të vetme ta parandalojnë dhe t’i kundërvihen ekstremizmit të dhunshëm, komunitetet kërkuan që strategjitë kombëtare ta reflektojnë nevojën për të ndërtuar infrastrukturë fizike dhe të butë për P/KEDhRÇT.
Pjesëmarrësit në tryezat e rrumbullakëta i përmendën fondet e kufizuara për aktivitete jashtë-mësimore dhe mungesën sistemore të hapësirës.
Ata gjithashtu e theksuan edhe mungesën e psikologëve përkundër kërkesave të vazhdueshme.
Në anën tjetër, disa autoritete komunale kanë caktuar vende joformale për të punuar me të rinjtë ose për kontakt me komunitetin.
Ekzistonte një pajtim i gjerë midis pjesëmarrësve në tryezat e rrumbullakëta se partneritetet për parandalimin e EDhRÇT-së formohen më së miri nga vetë komunitetet, me mbështetje nga institucionet dhe organizatat e shoqërisë civile.
Megjithatë, mbetet nevoja që autoritetet qendrore dhe lokale t’i koordinojnë përpjekjet e komunitetit duke krijuar një infrastrukturë për ta mbështetur punën e komuniteteve, institucioneve lokale dhe organizatave të shoqërisë civile.
Institucionet lokale pranuan se ekzistojnë paqartësi në përcaktimin e roleve të palëve të interesuara në parandalim.
Një nga shqetësimet më të mëdha është mungesa e njohjes së parandalimit si kompetencë e përgjithshme, qoftë nga komunat që kanë kompetencë mbi shkollat, ose nga institucionet e kujdesit shoqëror dhe shëndetësor ose institucionet e tjera.
Për ta promovuar një qasje shumë-sektoriale, duhet të krijohen kanale të komunikimit dhe të bashkëpunimit.
Shumica e institucioneve lokale janë të kufizuara në bashkëveprimet e tyre nga ana e institucioneve të tyre amtare në nivelin qendror dhe nuk u përgjigjen kërkesave të institucioneve të tjera, gjë që rezulton me situatë që veprimet të ndërmerren vetëm kur kjo kërkohet nga institucioni amë ose nga autoritetet e tjera qendrore.
4.1.3. Financat
Një nga shqetësimet kryesore të shprehura nga palët e interesuara që morën pjesë në tryezat e rrumbullakëta ishte se atyre u mungojnë mjetet financiare për t‘u përfshirë në aktivitetet ose ndërhyrjet e P/KEDhRÇT-së.
Palët e interesuara institucionale raportuan se atyre u mungon fleksibiliteti në buxhetet e tyre, të cilat janë të paracaktuara nga institucionet e tyre amë.
Nga ana tjetër, udhëheqësit e komunitetit dhe ata fetarë nuk kanë burime dhe kapacitete për t’i menaxhuar fondet.
Nga ana e tyre, përfaqësuesit e komunave theksuan se ata mund të gjejnë modalitete për t’i financuar ndërhyrjet në P/KEDhRÇT, por fondet do të ishin të kufizuara dhe do të merreshin nga fondet për obligime të tjera të komunës.
Në anën tjetër, OShC-të që merren me P/KEDhRÇT-në ose çështje të lidhura me të, deklaruan se financat nuk ishin shqetësimi i tyre më i madh, dhe në vend të kësaj ata e theksuan nevojën për më shumë mbështetje institucionale dhe për trajnime për ngritjen e kapaciteteve.
Gjatë tryezave të rrumbullakëta, koordinatori kombëtar për KEDh dhe KT dhe dy zëvendës-koordinatorët i siguruan palët e interesuara se donatorët janë të interesuar t’i financojnë iniciativat lokale.
Në të njëjtën kohë, ata theksuan se për të marrë fonde, duhet të hartohet një plan lokal i zbatimit në përputhje me Strategjinë Kombëtare për KEDh.
Në disa komuna, u bënë kërkesa që donatorët të konsultohen me komunitetet për nevojat dhe prioritetet para planifikimit të ndërhyrjeve.
4.2. Bashkëpunimi ndërinstitucional
Segmenti më i vështirë për t’u adresuar në promovimin e qasjes shumë- palëshe është bashkëpunimi ndërmjet agjencive.
Megjithëse bashkëpunimi i tillë është i vështirë në çdo fushë tematike, në rastin e P/KEDhRÇT-së ai bëhet edhe më sfidues për shkak të trashëgimisë së sekuritizimit.
Veçanërisht në komunat ku nuk janë zbatuar iniciativa të P/KEDhRÇT-së, institucionet lokale kishin vështirësi ta kuptojnë rolin e tyre në adresimin e ekstremizmit të dhunshëm kur u kontaktuan gjatë përgatitjes së tryezave të rrumbullakëta.
Si rezultat i kësaj, tryezat e rrumbullakëta shërbyen si një forum i shkëlqyeshëm për debat, ngritje të vetëdijes, thyerje të tabuve rreth temave të sekuritizuara, dhe promovim të bashkëpunimit dhe inkluzivitetit të komunitetit.
Në tryezat e rrumbullakëta, u shkëmbyen praktikat e mira dhe mësimet e nxjerra në lidhje me organet shumë-palëshe të formuara për të adresuar çështje të ndryshme.
Në përgjithësi, institucionet nuk kishin ndonjë kriter për delegimin ose caktimin e personelit të duhur në komisione ose organe të tilla.
Për më tepër, ekspertiza joadekuate e anëtarëve e dëmtoi besueshmërinë dhe funksionimin e përpjekjeve të tilla.
Kjo situatë u përkeqësua nga polarizimi politik brenda institucioneve relevante, pasi ekspertët në fushën e tyre nuk u avancuan për të punuar në organet shumë-palëshe sepse individë të tjerë u emëruan politikisht.
Mungesa e hierarkisë dhe e linjave të raportimit për punën e organeve shumë- palëshe rezultoi me mosdhënie të llogarisë për veprimet që ndërmerren.
Anëtarët e organeve të tilla raportuan se nuk kishin mbështetje nga menaxherët e tyre, të cilët nuk arritën ta kuptojnë kompetencën e organeve për parandalimin, si dhe legjitimitetin e përfundimeve dhe vendimeve të marra nga organet e tilla.
Mungesa e stimujve, të tillë si p.sh. kompensimi financiar për pjesëmarrje të rregullt në punën e organeve, po ashtu u identifikua si e dëmshme për organet shumë-palëshe.
Arsyetimi për mungesë nga puna gjithashtu u përmend si një çështje që çon në probleme në koordinimin e takimeve.
Ka mungesë të bashkëpunimit vertikal dhe horizontal në fusha të ndryshme që lidhen me P/KEDhRÇT-në.
Pjesëmarrësit në tryezat e rrumbullakëta theksuan se institucionet lokale në përgjithësi punojnë në hapësira të izoluara në komuna.
Si rezultat i kësaj, përfaqësuesit e këtyre institucioneve shpesh nuk janë të vetëdijshëm për aktivitetet e të tjerëve dhe përputhen në çështje ose punojnë me të njëjtat palë të interesuara. Në dritën e kësaj situate, mund të pritet që qasja shumë-palëshe ta ngrejë vetëdijen dhe bashkëpunimin.
Deri më tani, janë formuar organe të ndryshme shumë-palëshe në komunat e përzgjedhura për parandalimin e kategorive të veçanta të sjelljeve antisociale, siç është delikuenca e të miturve dhe dëmet që lidhen me alkoolin ose drogën.
Këshillat Lokalë për Parandalim dhe Grupet Këshilluese Qytetare, të promovuara fillimisht nga Misioni i OSBE-së në Shkup, u përmendën si shembuj pozitivë të mekanizmave ekzistues parandalues në disa komuna.
Megjithatë, në komuna të ndryshme u ngritën shumë sfida në lidhje me krijimin e mekanizmave plotësisht funksional parandalues.
Më e rëndësishmja, pjesëmarrësit e theksuan nevojën për t’i vlerësuar mekanizmat e paqëndrueshëm dhe për të mbledhur informacion se pse organet e tilla pushuan së funksionuari, si bazë për ta përmirësuar dizajnimin e mekanizmave parandalues për P/KEDhRÇT që mund të krijohen.
4.3. Koordinimi midis autoriteteve qendrore dhe lokale
Shpërndarja e përgjegjësive dhe mekanizmat për bashkëveprim midis autoriteteve lokale dhe atyre qendrore rregullohen nga parimet e përcaktuara në Kartën Evropiane të Vetëqeverisjes Lokale.
Dispozita e kompetencave të përgjithshme specifikon se ndarja e kompetencave dhe përgjegjësive sipas ligjit shkon së bashku me njohjen e kompetencës së autoriteteve lokale për të ndërhyrë në çdo çështje me interes lokal.
Në përputhje me këtë, pjesëmarrësit në tryezat e rrumbullakëta kishin qëndrimin se komunat janë në pozitë më të mirë për ta mbështetur mekanizmin lokal parandalues shumë-palësh dhe iniciativat e tjera për P/KEDhRÇT.
Përfaqësuesit e komunave thanë se për të funksionuar si duhet iniciativat e tilla, pushteti qendror duhet të vendosë bashkëpunim dhe të ofrojë trajnime për ngritjen e kapaciteteve.
Ata i identifikuan mospërputhjet midis prioriteteve kombëtare dhe lokale të institucioneve dhe vështirësitë për të kërkuar ndryshime në buxhet si sfidat më të mëdha në përpjekjet për ta përqendruar punën e tyre në një fushë të re, siç është P/KEDhRÇT-ja.
Kishte konsensus nga të gjitha institucionet lokale në komunat e përzgjedhura se duhet të krijohet mbështetje kombëtare nga lart-poshtë për të gjitha fushat e ndjeshme, e veçanërisht për P/KEDhRÇT-në.
Institucionet lokale gjithashtu raportuan vështirësi në shpërndarjen e kohës dhe të burimeve dhe për pamundësinë për t’i zbatuar planet aksionale kur çështjet e nivelit lokal nuk janë të përfshira në planet kombëtare aksionale.
Shkupi dhe Tetova ishin dy komunat që ishin më të hapura për organizimin e tryezave të rrumbullakëta të diskutuara në këtë raport, pasi Misioni i OSBE-së në Shkup më herët gjatë këtij viti kishte bërë konsultime publike për Strategjinë Kombëtare dhe Planin Aksional për Kundërvënien ndaj Ekstremizmit të Dhunshëm.
Kjo demonstroi se përfshirja e të gjitha palëve të interesuara në vendimmarrje në nivelin lokal e promovon pranimin dhe përkushtimin ndaj planit aksional të nivelit kombëtar, pasi që e trajton dinamikën lokale dhe problemet e komunitetit.
Nga ana e tyre, autoritetet qendrore i pranojnë komunat si institucione që luajnë një rol kritik në ndërmjetësimin me qytetarët.
Pjesëmarrësit në tryezat e rrumbullakëta rekomanduan që qeveria qendrore ta konsiderojë krijimin e mekanizmave për integrimin shumë-palësh për menaxhimin e politikave dhe rregulloreve që i prekin komunat, veçanërisht politikat që merren me tema të ndjeshme.
Mungesa e komunikimit horizontal dhe vertikal u përmend si shkak për pasivitetin e institucioneve dhe mungesën e aktiviteteve për parandalimin e EDhRÇT-së.
Komunikimi i vazhdueshëm ndërinstitucional ka një rëndësi të madhe për zbatimin e suksesshëm të politikave, pasi që favorizon një kuptim më të mirë të politikave dhe mundëson monitorim, ndihmë, këshilla dhe konsultim në lidhje me mosmarrëveshjet.
Duke pasur parasysh këtë, institucionet kombëtare duhet të mbajnë informime të rregullta për t’i informuar aktorët relevantë në nivel kombëtar dhe lokal për veprimet strategjike të ndërmarra në adresimin e EDhRÇT-së.
U propozua gjithashtu trajnimi i vazhdueshëm i profesionistëve që punojnë në parandalimin e ekstremizmit të dhunshëm, pasi trajnimet që mbahen vetëm një herë nuk ofrojnë mbështetje dhe udhëzim të duhur për trajtimin e fenomenit të ekstremizmit të dhunshëm.
Kjo kërkesë ishte veçanërisht e zakonshme në mesin e mësimdhënësve dhe punonjësve të shërbimit profesional të shkollave, të cilët e theksuan nevojën e paplotësuar për zhvillim të vazhdueshëm profesional në fushën e parandalimit të EDhRÇTsë dhe të sjelljeve të tjera anti-sociale.
Megjithëse komunat kanë kompetencë të përgjithshme mbi arsimin, për të bërë ndryshime në aktivitetet mësimore nevojitet miratimi i Byrosë për Zhvillimin e Arsimit, gjë që dëshmon se për trajtimin e P/KEDhRÇT-së nevojitet qasje shumë-palëshe.
Hulumtuesit hasin në vështirësi për të marrë të dhëna dhe statistika për EDhRÇT-në, të cilat kryesisht janë të klasifikuara.
Institucionet shtetërore gjithashtu kanë nevojë për të dhëna statistikore për planifikimin e duhur të strategjive dhe planeve aksionale.
Në mënyrë ideale, të dhënat e nevojshme mund të merren në nivel lokal nga hulumtuesit që komunikojnë me praktikuesit dhe palët e interesuara lokale, dhe më pas të ndahen me organet kombëtare të koordinimit.
Përpjekjet e tilla u përmendën nga përfaqësuesit e shoqërisë civile me përvojë në krijimin e rrjeteve të praktikuesve që punojnë në fushën e njëjtë.
Megjithatë, institucionet lokale, komunat dhe aktorët e pushtetit qendror përmendën sfida në krijimin e kornizës për bashkëpunim, veçanërisht kur bëhet fjalë për bashkëpunimin vertikal dhe atë horizontal.
Në përgjithësi, dështimi i institucioneve lokale për ta njohur rolin e tyre në parandalim i ka dëmtuar reagimet institucionale për adresimin e EDhRÇTsë.
Perceptimi i përgjithshëm i shumicës së institucioneve lokale ishte se pasi të shfaqet problemi, ata do të veprojnë me qëllim të zbutjes së dëmit dhe trajtimit të pasojave.
Vetëm disa komuna që kishin parë praktika të mira dhe rezultate nga qasja shumë-palëshe ishin të hapura për adresimin e EDhRÇTsë përmes organeve shumë-palëshe të ngjashme të koordinuara.
Konsensusi i përgjithshëm ishte se duhet bërë më shumë punë për t’u mundësuar institucioneve t’i mbështesin iniciativat e parandalimit në nivel lokal, dhe se koordinimi midis aktiviteteve qendrore dhe atyre lokale është me rëndësi thelbësore për t’i operacionalizuar strategjitë dhe planet aksionale për KEDh.
5. PRAKTIKAT MË TË MIRA TË REKOMANDUARA PËR PROGRAMIN E P/KEDHRÇT
Në këtë seksion janë dhënë rekomandimet kryesore për praktikat më të mira që mund të zbatohen në dizajnimin dhe zbatimin e programeve për P/ KEDhRÇT.
Praktikat më të mira të rekomanduara rrjedhin nga njohuritë dhe mësimet e nxjerra nga gjetjet e tryezave të rrumbullakëta të marra së bashku si tërësi.
1. Përfaqësimi për bashkëpunim të gjerë të palëve të interesuara duke e përdorur qasjen e përfshirjes së gjithë shoqërisë.
Të mblidhen aktorë të rëndësishëm nga shoqëria civile dhe sektorë të ndryshëm institucionalë, duke e siguruar posaçërisht përfshirjen e praktikuesve me përvojë në parandalimin e formave të tjera të dhunës dhe sjelljeve të rrezikshme sociale.
Kjo qasje i njeh rrënjët shoqërore të EDhRÇT-së dhe lejon ndërhyrje të hershme dhe zgjidhje jo-detyruese kur individët ose komunitetet janë në rrezik duke i adresuar faktorët që janë të favorshëm për EDhRÇT-në.
2. Programe të përshtatura me kontekstin lokal duke u dhënë përparësi zgjidhjeve të udhëhequra nga kërkesat.
Çdo komunë e ka kontekstin dhe sfidat e veta të veçanta që e pamundësojnë qasjen që është e përshtatshme për të gjitha situatat për zbatimin e Strategjisë Kombëtare dhe Planit Aksional.
Duhet të bëhet një vlerësim i nevojave lokale që përfshin analizë të të gjitha formave të fenomenit të EDhRÇTsë dhe të burimeve që mund të shfrytëzohen në parandalim.
Duhet të bëhen përpjekje për t’i ngritur kapacitetet ekzistuese dhe programet e shoqërisë civile lokale.
3. Përfshirja e drejtpërdrejtë e aktorëve lokalë në programet e P/ KEDhRÇT-së.
Të promovohet fuqizimi i mirëfilltë i palëve të interesuara lokale përmes konsultimit dhe pjesëmarrjes së tyre në proceset e vendimmarrjes të lehtësohet përfshirja e grupeve të margjinalizuara dhe të nën përfaqësuara, siç janë komunitetet pakicë, të rinjtë dhe gratë, të cilët gjithashtu mund të sjellin zëra dhe nevoja të ndryshme në tryezën e diskutimit.
4. Zbatimi i këndvështrimit që është i ndjeshëm ndaj konflikteve në planifikimin dhe dizajnimin e programeve.
Të kuptohet dinamika dhe ndjeshmëritë lokale rreth ndarjeve ndëretnike, fetare dhe politike, që shkaktojnë tensione dhe mosbesim, si dhe nevoja për ndërtimin e besimit midis qytetarëve dhe institucioneve, siç janë organet e zbatimit të ligjit.
Të ndërmerren hapa për ta promovuar ndërtimin e besimit dhe dialogun në komunitet për çështje të ndjeshme që lidhen me EDhRÇTnë.
Kur është e mundur, të bëhen përpjekje për ta trajtuar trashëgiminë e konflikteve lokale dhe kombëtare dhe problemet e komunitetit si faktorë të favorshëm për EDhRÇT-në.
5. T’u jepet përparësi aspekteve që lidhen me të drejtat e njeriut dhe parimit të mosshkaktimit të dëmit.
Është me rëndësi thelbësore të bëhet një vlerësim i plotë i rrezikut në dizajnimin e projektit që të zbutet stigmatizimi i paqëllimshëm ose shkelja e të drejtave dhe lirive themelore të njeriut, siç është liria e fesë ose e besimit.
Të sigurohet që përpjekjet e P/KEDhRÇT-së të mos përfshijnë në mënyrë disproporcionale ndonjë bashkësi të caktuar etnike ose fetare, që të shmanget interpretimi i përpjekjeve të tilla si profilizim ose diskriminim.
Gjithashtu nevojitet etikë profesionale dhe masa mbrojtëse kur punohet me fëmijë dhe adoleshentë, që i mbrojnë të drejtat specifike dhe mirëqenien e personave në këto grupe duke e parandaluar ekspozimin ndaj stigmatizimit të panevojshëm.
6. Të sigurohet se zgjidhjet e P/KEDhRÇT-së janë të përqendruara te njerëzit.
Përpjekjet duhet të përqendrohen në forcimin e faktorëve mbrojtës për komunitete rezistuese dhe mbështetjen e mirëqenies së individëve.
Qasjet që janë tepër të bazuara në siguri rrezikojnë t’i dëmtojnë partneritetet me komunitetet dhe palët e interesuara institucionale duke u fokusuar në zbulimin e kërcënimeve në vend që t’i adresojnë faktorët themelorë të EDhRÇT-së dhe ta japin mbështetjen e nevojshme për individët në nevojë.
Kujdes gjithashtu duhet t’i kushtohet edhe respektimit të pavarësisë, vlerave normative dhe angazhimeve profesionale të praktikuesve në shoqërinë civile, arsim, institucionet fetare, institucionet e shëndetit mendor dhe të mirëqenies sociale.
7. Të kihet kujdes rreth përfshirjes së parakohshme të organeve të zbatimit të ligjit.
Ndërtimi i partneriteteve ndërmjet policisë dhe komunitetit të bazuara në besim dhe bashkëpunim kërkon kultivimin e marrëdhënieve të qëndrueshme me kalimin e kohës, të cila duhet të jenë krijuar para se të angazhohen komunitetet lokale në çështjen shumë të ndjeshme të EDhRÇT-së në mënyrë që të shmangen keqkuptimet dhe stigmatizimi.
Në rastet që kanë të bëjnë me individët e cenueshëm, përfshirja e policisë në hapësirën jo-penale, kur nuk ka asnjë kërcënim të besueshëm që është imediat, mund të çojë në stigmatizim dhe ndoshta mund ta shtyjë individin edhe më shumë në rrugën e radikalizimit.
8. Të koordinohen përpjekjet e qeverisë qendrore dhe lokale dhe të komunitetit të donatorëve ndërkombëtarë.
Numri tepër i madh i aktiviteteve dhe niveli disproporcional i vëmendjes që i kushtohet P/KEDhRÇT-së në një komunitet të caktuar mund të rezultojë me zhvendosjen e çështjeve të tjera të rëndësishme.
Më pas kjo situatë mund të çojë në stigmatizim të synuar dhe mbingarkesë të burimeve.
9. Të përfshihen aspektet gjinore në dizajnimin e iniciativave të P/KEDhRÇT-së.
Të promovohet fuqizimi domethënës i grave në formimin e përpjekjeve për ta parandaluar dhunën duke krijuar mundësi origjinale për të luajtur një rol transformues në shoqëri.
Të shmanget instrumentalizimi i pjesëmarrjes së grave me qëllim të avancimit të një agjende të veçantë të sigurisë, duke i anashkaluar me këtë rast shqetësimet e tjera, siç është avancimi i të drejtave të grave.
Të sigurohet se përpjekjet për përfshirjen e grave në P/KEDhRÇT nuk i përforcojnë rolet tradicionale gjinore, stereotipet dhe pabarazitë, dhe nuk i vendosin ato në rrezik shtesë.
10. Të sigurohet qëndrueshmëria e iniciativave për P/KEDhRÇT.
Të përdoren mekanizmat ekzistues parandalues aty ku është e mundur, dhe të përfshihen mësimet e nxjerra dhe praktikat e mira në krijimin e mekanizmave të rinj.
Të krijohet një kornizë për bashkëpunim midis palëve të interesuara duke i përcaktuar rolet dhe kanalet e komunikimit, duke siguruar gjithashtu edhe stimuj dhe mbështetje të përshtatshme për ta siguruar angazhimin e vazhdueshëm.
Kur është e mundur, të bëhen përpjekje për t’i angazhuar palët e interesuara që demonstrojnë interes dhe përkushtim të qartë ndaj P/KEDhRÇT-së.
Çairi konsiderohet si një nga fortesat e radikalizimit fetar dhe nacionalist midis komunave në Maqedonia e Veriut.
Edhe para konfliktit të vitit 2001, por veçanërisht pas tij, ndarjet ndëretnike dhe fetare nuk u menaxhuan me sukses, duke krijuar terren pjellor për radikalizimin fetar dhe etnik që çon në dhunë. Kishte një konsensus të qartë midis diskutuesve të pranishëm se duhet të bëhet shumë për ta bërë Çairin një hapësirë të sigurt, rezistuese ndaj radikalizimit.
Marrëdhëniet e brishta midis anëtarëve të komunitetit kanë kontribuar për intolerancën fetare midis dy bashkësive më të mëdha fetare në komunë - muslimanëve dhe të krishterëve ortodoksë.
Për më tepër, armiqësia midis anëtarëve lokalë të grupeve të tifozëve sportivë, të cilët kanë një histori të urrejtjes etnike dhe fetare, e bën Çairin dhe komunat përreth më pak të sigurta dhe të prira për përplasje ndëretnike dhe ndërfetare.
Në fund, ndarja e nxënësve në shkolla është një nga faktorët nxitës që kontribuon drejt radikalizmit që çon në ekstremizëm të dhunshëm.
Forcimi i shoqërisë civile dhe shkëmbimi i praktikave më të mira
Në lidhje me forcimin e shoqërisë civile dhe shkëmbimin e praktikave më të mira në nivelin e komunitetit, përfaqësuesit e OShC-ve e theksuan nevojën e qartë për krijimin e një baze të dhënash statistikore të luftëtarëve të huaj terroristë (LHT) që janë kthyer në Maqedonia e Veriut.
Kjo bazë e të dhënave duhet të vihet në dispozicion të hulumtuesve dhe të profesionistëve për qëllime hulumtuese.
Përfaqësuesit e OShC-ve lokale gjithashtu e theksuan nevojën për ta rritur bashkëpunimin me bashkësinë ndërkombëtare për të organizuar diskutime të ndërmjetësuara me grupet e tifozëve sportive në nivel komunal, duke marrë parasysh faktin se krime të shumta me bazë nacionaliste dhe etnikenë territorin e Çairit janë kryer nga anëtarët e këtyre grupeve.
Në fund, përfaqësuesit e mediave lokale theksuan se OShC-të duhet të bashkëpunojnë me institucionet lokale dhe komunitetet, si dhe me organizatat ndërkombëtare për ta ngritur vetëdijen për të menduarit kritik, edukimin mediatik dhe promovimin e kulturës demokratike.
Mediat (me theks në mediat lokale)
Gazetarët lokalë vazhduan ta potencojnë rëndësinë e mediave kombëtare dhe lokale, duke theksuar se mediat kanë përgjegjësi të raportojnë me kujdes, në mënyrë të ekuilibruar dhe jo-senzacionaliste, në mënyrë që të mos provokojnë dhunë dhe radikalizëm që çon në ekstremizëm të dhunshëm.
Ndërtimi i besimit midis komunitetit lokal dhe institucioneve për zbatimin e ligjit në drejtim të parandalimit - mekanizmat institucionalë
Udhëheqësit e komunitetit lokal, si dhe përfaqësuesit e KKKEDhKT-së, potencuan se ka nevojë të bëhen përpjekje të mëtutjeshme për ndërtimin e besimit midis komuniteteve lokale dhe organeve për zbatimin e ligjit.
Në veçanti, u tha se duhen zgjidhje afatgjata dhe të qëndrueshme.
Shumë palë të interesuara ranë dakord se në kuadër të mekanizmit potencial të referimit, policia duhet të angazhohet vetëm si mundësi e fundit, kryesisht për shkak të natyrës së saj represive.
Për më tepër, duhet t‘i kushtohet vëmendje e kujdesshme rolit të institucioneve për zbatimin e ligjit në krijimin e mekanizmave lokalë të parandalimit.
Vetëqeverisja lokale, komunitetet lokale dhe aktorët e tjerë lokalë
Disa diskutues theksuan se të gjithë aktorët lokalë duhet të bëjnë përpjekje për ta parandaluar stigmatizimin e grupeve të caktuara etnike, fetare ose politike se janë të lidhura me radikalizmin dhe ekstremizmin e dhunshëm.
Kjo është me rëndësi shumë të madhe për komunat e përziera në aspekt etnik dhe fetar, siç është Çairi.
Përfaqësuesit e OShC-ve përmendën se KLPja e formuar në Çair duhet t’i intensifikojë aktivitetet e saj dhe t’i ndjekë nga afër fenomenet e tilla si radikalizimin dhe ekstremizmin e dhunshëm.
Disa aktivistë të rinj theksuan se Komuna e Çairit duhet të investojë në hapjen e një qendre rinore dhe ta bëjë atë një qendër të angazhimit të të rinjve.
Diskutuesit e njëjtë theksuan se Komuna e Çairit duhet të bazohet në përvojën pozitive të Komunës së Tetovës në mënyrë që ta inkurajojë vullnetarizmin e të rinjve dhe të sigurojë hapësirë dhe fonde për të rinjtë që të angazhohen në mënyrë shoqërore për të qenë më kreativë.
Si udhëheqësit e shoqërisë civile, ashtu edhe përfaqësuesit e komunës theksuan se forumet rinore të partive politike duhet të angazhohen më tepër si palë të interesuara për P/KEDhRÇT në nivel lokal.
Të njëjtat grupe të diskutuesve theksuan më tej se zyrtarët publikë dhe politikë duhet të tregojnë ndjeshmëri të shtuar kur i përdorin simbolet fetare dhe etnike, duke marrë parasysh karakterin multietnik të shoqërisë në Maqedonia e Veriut, si dhe karakterin multietnik dhe me shumë fe të Çairit.
Në fund, pati konsensus se çdo lloj akti nacionalist duhet të denoncohet dhe të sanksionohet publikisht.
Udhëheqësit fetarë lokalë
Shumë diskutues me prejardhje të ndryshme profesionale ranë dakord se udhëheqësit fetarë lokalë, të cilët gëzojnë respekt në komunitetet e tyre lokale, duhet të ndikojnë në mënyrë aktive te qytetarët për ta shmangur interpretimin radikal të fesë.
Përfaqësuesit nga bashkësitë fetare dhanë disa shembuj se si udhëheqësit fetarë lokalë kanë luajtur rol pozitiv në parandalimin e radikalizimit fetar në vend.
Përfaqësuesi i Kishës Ortodokse Maqedonase (KOM) e përmendi një shembull pozitiv kur kjo bashkësi fetare kontaktoi me një grup të mirënjohur të tifozëve sportivë nga Shkupi.
Megjithëse takimi ende nuk është mbajtur, vendosja e komunikimit dhe gatishmëria për t’i diskutuar vlerat pozitive morale midis kishës dhe këtij grupi tifozësh, i cili është i njohur për nxitjen e incidenteve të dhunshme në bazë të intolerancës etnike dhe fetare, u mbështet gjerësisht nga diskutuesit e tryezës së rrumbullakët.
Diskutuesit u pajtuan se në bazë të shembujve të mëparshëm pozitivë, bashkësitë fetare duhet të bëjnë përpjekje për të bashkëpunuar me grupet e tifozëve sportivë në mënyrë që t’i promovojnë vlerat morale pozitive.
Duke diskutuar për dialogun ndërfetar në nivel lokal, si përfaqësuesit e KOM-it ashtu edhe ata të Bashkësisë Fetare Islame (BFI) ranë dakord se megjithëse ekziston dialogu ndërmjet bashkësive fetare, ai duhet të intensifikohet, veçanërisht në nivel lokal përmes veprimeve të përbashkëta.
Përfaqësuesit e të dyja bashkësive fetare paraqitën shembuj të ngjarjeve fatkeqe në territorin e Çairit, kur predikuesit lokalë u sulmuan verbalisht nga besimtarët e fesë tjetër, si dhe incidente të izoluara kur vendet e adhurimit u vandalizuan në territorin e Çairit.
Në fund, një përfaqësues i BFI-së paraqiti një praktikë të mirë që u implementua në organizatën e tij në formën e një sistemi të kontrollit të brendshëm të cilësisë së punës së imamëve dhe të punonjësve administrativë.
U komentua gjerësisht se edhe grupet e tjera fetare duhet ta përvetësojnë këtë praktikë të mirë për ta parandaluar keqinterpretimin e mësimeve fetare.
Diskutimi mbi arsimin në pjesën më të madhe u përqendrua në sfidat që dalin nga gërshetimi i fesë dhe arsimit.
Mësimdhënësit, shërbimi profesional i shkollave, si dhe përfaqësuesit e komunës ranë dakord se ka raste të veçuara të punonjësve të shkollave që nxisin sjellje radikale dhe mendime ekstremiste, dhe se rastet e tilla duhet të sanksionohen menjëherë.
Ata ranë dakord se përfaqësuesit e shoqërisë civile, si dhe institucionet lokale, duhet të punojnë për të lobuar për institucionalizimin e trajnimeve dhe të punëtorive për punonjësit e shkollave, si ato që tashmë janë prezantuar nga OSBE-ja dhe QHKP-ja.
Përfaqësuesit e bashkësive fetare sugjeruan më tej se duke u bazuar në përvojat pozitive me lëndën Etika e religjionit, institucionet arsimore duhet ta konsiderojnë futjen e kësaj lënde në klasën e 7, 8 dhe 9 të arsimit fillor.
Më vonë u diskutua për kushtet e punës dhe sigurinë e mësimdhënësve dhe të punonjësve të shërbimit profesional të shkollave.
Të gjithë diskutuesit u pajtuan se kushtet e punës së mësimdhënësve dhe të punonjësve të shërbimit profesional të shkollave duhet të përmirësohen menjëherë, ndërsa siguria e tyre duhet të garantohet vazhdimisht.
Disa nga mësimdhënësit diskutuan për efektet negative të ndarjes etnike në shkollat në Çair.
Ata sugjeruan se duhet të zbatohen masa të integrimit, duke synuar integrimin multietnik dhe ndërtimin e besimit nën kujdesin e Ministrisë së Arsimit dhe Shkencës.
Këto aktivitete duhet të jenë të qëndrueshme dhe jo të varura nga projekte që realizohen për një kohë të kufizuar, me financim ndërkombëtar.
Për më tepër, mësimdhënësit dhe punonjësit e shërbimit profesional të shkollave sugjeruan që takimet e shpeshta midis prindërve dhe mësimdhënësve mund ta forcojnë edhe më tej rolin e të dyja palëve të interesuara.
Sipas mendimit të tyre, ky shkëmbim i ideve mund t’i parandalojë rastet e radikalizimit që çojnë në ekstremizëm të dhunshëm.
Anëtarët e shërbimit profesional të shkollave, si dhe përfaqësuesit e komunës, komentuan se shërbimet profesionale të shkollave duhet t’i ndjekin nga afër nxënësit asocialë, nxënësit që kanë vështirësi për ta ndjekur materialin mësimor dhe nxënësit që vijnë nga familje jofunksionale.
Këto tre grupe të nxënësve mund të jenë më të ndjeshëm ndaj radikalizimit dhe sjelljes së dhunshme.
Shumë palë të interesuara ranë dakord se këshillat e prindërve duhet të fuqizohen në mënyrë që të vazhdojnë të luajnë rol kryesor në koordinimin dhe informimin e prindërve për zhvillimin e fëmijëve të tyre.
Ky rekomandim ishte në përputhje të qartë me sugjerimin se prindërit dhe mësimdhënësit dhe punonjësit e shërbimit profesional të shkollave duhet të komunikojnë dhe të shkëmbejnë informacione më shpesh.
Në fund, mësimdhënësit dhe punonjësit e shërbimit profesional të shkollave theksuan se autoritetet arsimore duhet të fillojnë një proces të reformimit të plan-programeve mësimore në arsimin fillor dhe të mesëm, në mënyrë që të krijojnë më shumë hapësirë për aktivitete jashtë-mësimore.
Tema e fundit që u diskutua gjatë tryezës së rrumbullakët ishte roli i institucioneve të mirëqenies sociale dhe të shëndetit mendor në procesin e parandalimit të radikalizimit që çon në dhunë.
Njëri nga diskutuesit, me profesion psikiatër, komentoi se dhuna në familje mund ta inkurajojë sjelljen e dhunshme dhe ekstremiste të të rinjve.
Është pranuar gjerësisht se shoqëria civile duhet të krijojë partneritet me institucionet shtetërore, siç janë qendrat për punë sociale, në mënyrë që të përpiqen dhe t’i parandalojnë rastet e tilla sa më shumë që është e mundur.
Tryeza e rrumbullakët u përmbyll me diskutime nga përfaqësuesit e shërbimeve profesionale të shkollave, të cilët theksuan se qendrat e punës sociale duhet t’i përdorin plotësisht kompetencat e tyre ligjore dhe të punojnë ngushtë me shkollat fillore dhe të mesme, në mënyrë që ta parandalojnë radikalizimin që çon në ekstremizëm të dhunshëm.
Ekziston nevojë e qartë për krijimin e një baze të dhënash statistikore të LHT-ve, e cila do të jetë në dispozicion për hulumtuesit dhe profesionistët për qëllime hulumtuese
Shoqëria civile të duhet të krijojë partneritet me institucionet lokale dhe komunitetet, si dhe me organizatat ndërkombëtare për ta ngritur vetëdijen për të menduarit kritik, edukimin mediatik dhe promovimin e kulturës demokratike.
Përfaqësuesit e shoqërisë civile dhe të bashkësisë ndërkombëtare duhet të angazhohen më shumë në komunikimin dhe bashkëpunimin me grupet e tifozëve sportivë
Mediat kanë përgjegjësinë për të raportuar me kujdes, në mënyrë të ekuilibruar dhe jo-senzacionaliste, në mënyrë që të mos provokojnë dhunë, radikalizëm dhe ekstremizëm
Duhet të bëhen përpjekje të mëtutjeshme për ndërtimin e besimit midis komuniteteve lokale dhe organeve për zbatimin e ligjit. Nevojiten zgjidhje afatgjata dhe të qëndrueshme
Në kuadër të mekanizmit potencial të referimit, policia duhet të angazhohet vetëm si mundësi e fundit, kryesisht për shkak të natyrës së saj represive.
Për më tepër, duhet t‘i kushtohet më shumë vëmendje krijimit të mekanizmave lokalë të parandalimit
Aktorët lokalë duhet të bëjnë përpjekje për ta parandaluar stigmatizimin e grupeve të caktuara etnike, fetare ose politike se janë të lidhura me radikalizmin dhe ekstremizmin e dhunshëm.
KLP-ja e formuar në Çair duhet t’i intensifikojë aktivitetet e saj dhe t’i ndjekë nga afër fenomenet e tilla si radikalizimin dhe ekstremizmin e dhunshëm.
Komuna e Çairit duhet të investojë në hapjen e një qendre rinore dhe ta bëjë atë një qendër të angazhimit të të rinjve.
Komuna e Çairit duhet të bazohet në përvojën pozitive të Komunës së Tetovës në mënyrë që ta inkurajojë vullnetarizmin e të rinjve dhe të sigurojë hapësirë dhe fonde për të rinjtë që të angazhohen në mënyrë shoqërore dhe të jenë më kreativë.
Forumet rinore të partive politike duhet të jenë më të angazhuara si palë të interesuara për P/KEDhRÇT në nivel lokal
Zyrtarët publikë dhe politikë duhet të tregojnë ndjeshmëri të shtuar kur i përdorin simbolet fetare dhe etnike, duke marrë parasysh karakterin multietnik të shoqërisë në Maqedonia e Veriut
Çdo lloj akti nacionalist duhet të denoncohet dhe të sanksionohet publikisht.
Komuniteti ndërkombëtar mund të ndihmojë në krijimin e një organi monitorues që do të jetë veçanërisht aktiv gjatë fushatave zgjedhore
Udhëheqësit fetarë lokalë të cilët gëzojnë respekt në komunitetet e tyre lokale, duhet të ndikojnë në mënyrë aktive te qytetarët për ta shmangur interpretimin radikal të fesë
Në bazë të shembujve të mëparshëm pozitivë, bashkësitë fetare duhet të bëjnë përpjekje për të bashkëpunuar me grupet e tifozëve sportivë në mënyrë që t’i promovojnë vlerat morale pozitive.
Megjithëse ekziston dialogu ndërmjet bashkësive fetare, ai duhet të intensifikohet, veçanërisht në nivel lokal përmes veprimeve të përbashkëta
BFI-ja tashmë ka futur në përdorim një sistem të kontrollit të brendshëm të cilësisë së punës së imamëve dhe të punonjësve administrativë.
Kjo praktikë e mirë duhet të përvetësohet edhe nga grupet e tjera fetare në mënyrë që të parandalohet keqinterpretimi i mësimeve fetare
Rastet e veçuara të punonjësve të shkollave që nxisin sjellje radikale dhe mendime ekstremiste duhet të sanksionohen.
Shoqëria civile duhet të punojë për të lobuar për institucionalizimin e trajnimeve dhe të punëtorive për punonjësit e shkollave
Në bazë të përvojave pozitive me lëndën Etika e religjionit, institucionet arsimore duhet ta konsiderojnë futjen e kësaj lënde në klasën e 7, 8 dhe 9 të arsimit fillor.
Kushtet e punës së punonjësve të shkollave duhet të përmirësohen menjëherë
Duke pasur parasysh ndarjen etnike të nxënësve në shkollat fillore dhe të mesme, duhet të zbatohen masa të integrimit, duke synuar integrimin multietnik dhe ndërtimin e besimit nën kujdesin e Ministrisë së Arsimit dhe Shkencës.
Këto aktivitete duhet të jenë të qëndrueshme dhe jo të varura nga projekte që realizohen për një kohë të kufizuar, me financim ndërkombëtar.
Takimet më të shpeshta ndërmjet prindërve dhe mësimdhënësve mund ta forcojnë më tej rolin e të dyja palëve të interesuara
Shërbimet profesionale të shkollave duhet t’i ndjekin nga afër nxënësit asocialë, nxënësit që kanë vështirësi për ta ndjekur materialin mësimor dhe nxënësit që vijnë nga familje jofunksionale
Këshillat e prindërve duhet të forcohen edhe më shumë në mënyrë që të vazhdojnë të luajnë rol kryesor në koordinimin dhe informimin e prindërve për zhvillimin e fëmijëve të tyre.
Autoritetet arsimore duhet të fillojnë një proces të reformimit të planprogrameve mësimore në arsimin fillor dhe të mesëm, në mënyrë që të krijojnë më shumë hapësirë për aktivitete jashtë-mësimore.
Shërbimet profesionale të shkollave (psikologët, pedagogët, sociologët etj.) duhet të jenë vazhdimisht të angazhuar në punë me nxënësit e cenueshëm në mënyrë që t’i parandalojnë rastet e mundshme të radikalizimit që çojnë në ekstremizëm të dhunshëm
Dhuna në familje mund ta inkurajojë sjelljen e dhunshme dhe ekstremiste të të rinjve.
Shoqëria civile duhet të krijojë partneritet me institucionet shtetërore, siç janë qendrat për punë sociale, në mënyrë që të përpiqen dhe t’i parandalojnë rastet e tilla sa më shumë që është e mundur.
Qendrat e punës sociale duhet t’i përdorin plotësisht kompetencat e tyre ligjore dhe të punojnë ngushtë me shkollat, në mënyrë që ta parandalojnë radikalizimin që çon në ekstremizëm të dhunshëm.
TRYEZA E RRUMBULLAKËT KOMUNALE NË GOSTIVAR (21 nëntor 2018)
Fenomeni i radikalizmit nuk është i njohur mirë në Gostivar dhe pjesëmarrësit në tryezën e rrumbullakët theksuan se ai duhet të diskutohet më shpesh, veçanërisht pasi radikalizimi është një çështje komplekse që mund të paraqitet në forma të ndryshme.
Përfaqësuesit e komunitetit në Gostivar janë të vetëdijshëm se është e rrezikshme që ky fenomen të kategorizohet, të përgjithësohet ose të lidhet vetëm me një grup etnik ose fe.
Pjesëmarrësit gjithashtu i identifikuan faktorët e mëposhtëm si të rëndësishëm për shfaqjen dhe përhapjen e këtij fenomeni në komunën e tyre:
Situata politike dhe polarizimi i vazhdueshëm nuk duhet të anashkalohen, pasi ato potencialisht mund të provokojnë sjellje më radikale
Realizimi i regjistrimit të popullsisë pa identifikimin e përkatësisë etnike të qytetarëve shihet si problematik, veçanërisht në mesin e komunitetit rom
Mospranimi i problemit si i rëndësishëm, shpërfillja e problemit ose mosnjohja e formave të ndryshme të tij, po ashtu mund të ketë efekt në përhapjen e fenomenit në një mënyrë të pa vërejtur.
Forcimi i organizatave të shoqërisë civile, bashkëpunimi në nivel shoqëror dhe shkëmbimi i praktikave të mira
Pjesëmarrësit ranë dakord se nevojitet një debat për t’i identifikuar problemet dhe shkaqet e dhunës.
Vetëm duke i njohur rrënjët e radikalizimit, aksionet parandaluese mund të planifikohen me sukses dhe të trajtohet fenomeni.
Roli i fesë në parandalimin e radikalizimit që mund të çojë në ekstremizëm të dhunshëm është shumë i veçantë për përfaqësuesit e bashkësive fetare, ndërsa pjesa tjetër e komunitetit e pranon se ka nevojë që ata të përfshihen në dy nivele: (i) në punën me familjet dhe (ii) në edukimin e të rinjve dhe ofrimin e interpretimeve alternative për mësimet radikale.
Teologët duhet t‘u drejtohen së pari familjeve sepse disa nga problemet lindin kryesisht nga marrëdhëniet familjare dhe udhëheqësit fetarë duhet të punojnë me ta.
Për sa i përket edukimit, imamët vazhdimisht kanë një rol edukativ dhe sa herë që shfaqet ndonjë problem shoqëror në xhami, ata kalojnë 10-15 minuta duke ligjëruar për etikën dhe moralin para namazit (lutjes).
Për këtë qëllim, pjesëmarrësit e diskutuan mundësinë që imamët t’i përdorin ligjëratat e Xhumasë (namazit të ditës së premte) për të predikuar në mënyrë të veçantë rreth radikalizimit dhe ekstremizmit të dhunshëm si fenomen.
Zgjerimi i arsimit fetar në medrese për femrat u pranua si i rëndësishëm.
Roli i nënave është shumë i rëndësishëm, pasi ato mund t’i zbërthejnë interpretimet radikale të fesë dhe/ose të personifikojnë vlera të kundërta me idetë radikale përmes bisedës me fëmijët.
Në këtë mënyrë, gratë mund të veprojnë si faktorë të fuqishëm në parandalimin e radikalizimit.
Megjithatë, puna e organizatave të grave tregon se komuniteti i Gostivarit ka një kulturë mjaft të dhunshme dhe se dhuna në përgjithësi buron nga familja.
Kur bëhet fjalë për dhunën, gratë janë më të interesuara të marrin pjesë aktive në parandalimin e saj sesa burrat.
Prandaj, u konkludua se është e nevojshme që bashkësitë fetare të punojnë me burrat për të qenë më aktivë në parandalimin e dhunës në familjet e tyre, si dhe në komunitet.
Për shkak se administrata shtetërore e vetme nuk mund të përballet me ekstremizmin e dhunshëm, nevojitet qasja e përfshirjes së gjithë komunitetit.
Kjo operacionalizohet përmes përfshirjes së pjesëve të ndryshme të shoqërisë në forma të ndryshme institucionale siç është Këshilli Rinor, i cili është aktiv në Gostivar, por funksionon me financa të kufizuara.
Duke marrë parasysh se buxheti i Këshillit mund të mbulojë zbatimin e 2-3 projekteve në vit, kontributi i tij në ndërtimin rezistencës së të rinjve dhe parandalimin e ekstremizmit të dhunshëm vlerësohet si i pamjaftueshëm.
Nga ana tjetër, përbërja e Këshillit Rinor i ka të gjitha parakushtet për t’u bërë një aktor i rëndësishëm për trajtimin e faktorëve që kontribuojnë në radikalizim, pasi ka përfaqësim të mirë të të gjitha grupeve etnike, e nxit mirëkuptimin multikulturor përmes aktiviteteve të tij, e promovon bashkëpunimin në luftimin e polarizimit etnik dhe i përmirëson marrëdhëniet ndëretnike.
Në Gostivar, komuniteti lokal krenohet me faktin se kultivon një kulturë të respektit për diversitetin, që rezulton, në mes tjerash, me aftësinë e shumë anëtarëve të komunitetit për t’i folur gjuhët e komuniteteve të tjera.
Dhuna pothuajse nuk ekziston në Gostivar, por pjesëmarrësit e identifikuan përhapjen e dhunës politike.
Gjuha e urrejtjes është e përhapur dhe përdoret si mbi baza etnike ashtu edhe fetare, duke e treguar nevojën për ngritjen e vetëdijes dhe ngritjen e kapacitetit për edukimin mediatik.
Organizatat rinore janë thelbësore me aktivitetet e tyre për ndërtimin e rezistencës, tolerancës dhe zhvillimin e një atmosfere multikulturore midis të rinjve.
Organizatat rinore dhe OShC-të që punojnë me të rinjtë në Gostivar zbatojnë aktivitete të tilla si ndërtimi i kapaciteteve, edukimi joformal, edukimi financiar, njohja me menaxhmentin politik, shkathtësitë udhëheqëse dhe të menduarit kreativ.
Ato organizojnë seminare, takime dhe ngjarje dhe zhvillojnë shumë aktivitete që mund t’i mbajnë të rinjtë e komunës aktivë dhe të përfshirë, duke siguruar kështu alternativa të zbatueshme për adoptimin e ideve radikale dhe shkuarjen drejt ekstremizmit të dhunshëm.
Për shkak të situatës politike në këshill, ndarjeve dhe bashkëjetesës problematike midis shumicës në këshill dhe kryetarit të komunës, komuna nuk arrin të marrë vendime të rëndësishme që janë të rëndësishme për ndërtimin e rezistencës dhe parandalimin e radikalizimit.
Pjesëmarrësit në tryezën e rrumbullakët e theksuan mungesën e konsensusit për të punësuar më shumë psikologë, pedagogë, duke deklaruar se kjo e dëmton aftësinë e shkollave për ta identifikuar dhe për ta parandaluar në mënyrë efektive radikalizimin.
Përderisa administrata komunale planifikon dhe propozon projekte, këshilli vendos në favor të një numri shumë të vogël të tyre dhe ndan pak mjete financiare për zbatimin e tyre.
Në këtë situatë të vështirë, pjesëmarrësit identifikuan një mekanizëm institucional si të rëndësishëm për nevojat e komunës për krijimin e një mekanizmi për ndërtimin e rezistencës dhe parandalimin e ekstremizmit të dhunshëm.
Ai është organi koordinues për dhunën në familje që është formuar në baza vullnetare dhe funksionon pa buxhet të vetin.
Megjithatë, përgjegjësitë dhe komunikimi midis institucioneve të ndryshme që kanë një rol në mekanizëm janë përcaktuar me protokolle.
Një praktikë e mirë për mekanizmin parandalues për ekstremizmin e dhunshëm në nivelin lokal është përfshirja e një numri institucionesh të lidhura me protokoll bashkëpunimi që vendosin për një plan dhe burime të përbashkëta strategjike.
Pjesëmarrësit më tej theksuan se nuk ka nevojë për institucionalizim pasi mekanizmat e nivelit lokal mund të funksionojnë si grupe ad-hoc, për sa kohë që ato kanë një mision dhe fushëveprim të qartë, si dhe ekspertizë/njohuri në lidhje me parandalimin e ekstremizmit të dhunshëm.
Këshilli Lokal i Parandalimit (KLP) në Gostivar nuk është funksional.
Pjesëmarrësit u ankuan se ky mekanizëm institucional për parandalimin nuk kishte asnjë aktivitet konkret, që tregon se ka mungesë të profesionalizmit dhe të misionit të qartë, si dhe të protokolleve për bashkëpunimin për parandalimin e ekstremizmit të dhunshëm, ngritjen e vetëdijes, trajnimin dhe komunikimin.
Pjesëmarrësit kishin mendimin se pavarësisht nëse organi ekzistues ka për detyrë parandalimin e ekstremizmit të dhunshëm ose për këtë do të formohet ndonjë organ i ri, institucionet ekzistuese duhet të përfshihen dhe duhet të rritet niveli i tyre i të kuptuarit të fenomenit, si dhe bashkëpunimi midis tyre.
Pjesëmarrësit në tryezën e rrumbullakët i përmendën disa praktika të mira që mund të përdoren për parandalimin e ekstremizmit të dhunshëm.
Për shembull, në nivelin lokal në Gostivar ka ekipe ndër-sektoriale që punojnë me fëmijë, gra dhe me viktimat e tjera të dhunës në familje.
Përveç që janë plotësisht funksionale, këto ekipe bashkëpunojnë me shkollat, policinë, qendrat e punës sociale dhe institucionet shëndetësore.
Në mënyrë të ngjashme, duhet të hartohet një protokoll për bashkëpunimin ndër-sektorial në parandalimin e radikalizimit që mund të çojë në ekstremizëm të dhunshëm.
Përtej komunikimit në nivel lokal midis institucioneve relevante, mekanizmi lokal për parandalimin e ekstremizmit të dhunshëm duhet të lidhet me organin e centralizuar që do të koordinojë, edukojë dhe do të veprojë si burim dhe mbështetje për ekipet lokale.
Komiteti Kombëtar për Kundërvënien ndaj Ekstremizmit të Dhunshëm dhe Kundërvënien ndaj Terrorizmit mund ta marrë këtë funksion.
Formimi i ekipit për veprim në komunitet është planifikuar në komunën e Gostivarit me mbështetje operacionale nga “Search for Common Ground” (Kërkimi i Bazës së Përbashkët) dhe me mbështetje financiare nga Ambasada Britanike.
Ky ekip do të ketë 3 përfaqësues nga institucione të ndryshme (komuna, policia, etj.), 3 përfaqësues nga komuniteti (sektori joqeveritar) dhe një përfaqësues nga bashkësitë fetare, si dhe 7 zëvendës-anëtarë.
Detyrat e ekipit do të përfshijnë përgatitjen e një plani lokal aksional për zbatimin e strategjisë kombëtare për kundërvënien ndaj ekstremizmit të dhunshëm dhe për monitorimin e zbatimit të planit lokal aksional.
Pjesëmarrësit në tryezën e rrumbullakët ranë dakord për rolin qendror të shkollave midis institucioneve të nivelit lokal.
Duke marrë parasysh se përjashtimi dhe margjinalizimi janë faktorë kryesorë së bashku me situatën socio-ekonomike që një person i ri të pranojë ide radikale, dhe për shkak se marrëdhënia prind-nxënës është shumë pak e zhvilluar, pjesëmarrësit në diskutimin në tryezën e rrumbullakët arritën në përfundimin se ekziston nevoja për të punuar më intensivisht me mësimdhënësit.
Pjesëmarrësit gjithashtu theksuan se marrëdhëniet midis prindërve dhe mësimdhënësve hasin në vështirësi, siç dëshmohet nga mungesa e prindërve në mbledhjet e prindërve.
Marrëdhëniet mësimdhënës-nxënës duhet të avancohen në mënyrë që nxënësit të përvetësojnë sjellje të nxënësit dhe të transferojnë aftësi dhe njohuri për qëndrueshmëri.
Të rëndësishëm për një mekanizëm institucional në nivel lokal janë edhe përfaqësuesit e bashkësive fetare.
Është e rëndësishme që mësimi fetar të ofrojë kundër-narrative ndaj narrativeve radikale që përhapen dhe shkaktojnë sjellje radikale, pasi që në Gostivar ka grupe dhe forume që janë të favorshme për ekstremizmin e dhunshëm me interpretimin e tyre të fesë.
Pjesëmarrësit theksuan se qëllimi i këtyre grupeve është të shkaktojnë mosbesim te BFI-ja.
Nga ana tjetër, prania e këtyre grupeve pranohet në mënyrë demokratike nga BFI-ja, edhe pse perceptohet si një rrezik potencial.
Duke marrë parasysh përhapjen e librave që e promovojnë ekstremizmin, përfaqësuesit fetarë gjithashtu duhet të luajnë një rol në rishikimin e librave të botuar, si dhe në parandalimin ose ndalimin e qarkullimit të librave që nxisin ekstremizëm.
Për këtë qëllim, BFI-ja duhet ta forcojë sistemin e saj të shqyrtimit të profesional të librave.
Një nevojë e ndërlidhur me këtë është institucionalizimi dhe akreditimi i programeve të edukimit fetar, veçanërisht duke pasur parasysh faktin se BFI-ja nuk ka njohuri për mësimet fetare që zhvillohen jashtë institucioneve të veta.
Mësimdhënësit, pedagogët dhe psikologët kanë nevojë për mjete dhe mbështetje, në mënyrë që të mund të punojnë me nxënësit në parandalimin e ekstremizmit të dhunshëm, në përputhje me strategjinë kombëtare.
Ekziston nevoja për të krijuar mundësi për kontakt midis nxënësve të komuniteteve të ndryshme, duke marrë parasysh se sistemi arsimor, i cili bazohet në gjuhën e mësimit, rezulton me ndarje fizike - ndonjëherë madje edhe në ndërtesa të ndryshme shkollore.
Në mungesë të aktiviteteve jashtë-mësimore në shkolla, duhet të organizohen aktivitete në të cilat të rinjtë do të takohen, do t’i identifikojnë interesat e përbashkëta dhe do të socializohen përtej barrierave etnike.
Për shkak të mungesës së shërbimeve jashtë shkollës për ta mbushur kohën e tyre të lirë, të rinjtë e kalojnë kohën në internet, në kazino, dhe në kafene, ku ata janë të ekspozuar ndaj të gjitha llojeve të përmbajtjeve, gjuhës së urrejtjes dhe vlerave që lehtë mund t‘i çojnë ata në adoptimin e sjelljes së dhunshme.
Rreziku më i madh është se të rinjtë mund ta humbasin ndjenjën se mund të kontribuojnë për shoqërinë, duke u ndjerë të përjashtuar dhe të margjinalizuar.
Këta konsiderohen faktorë të rëndësishëm që krijojnë një mjedis të favorshëm për ekstremizmin e dhunshëm në plan afatgjatë.
Pjesëmarrësit konkluduan se Ministria e Arsimit duhet ta forcojë mbështetjen e saj për shkollat profesionale, pasi në to studentët fitojnë aftësi praktike.
Arsyetimi i pjesëmarrësve ishte se nxënësit nga shkollat profesionale nuk kanë kohë t’u përkushtohen aktiviteteve devijuese.
Për më tepër, pjesëmarrësit në tryezën e rrumbullakët ishin të mendimit se të diplomuarit në shkollat profesionale kanë aftësi që mund të zbatohen në ekonomi, që u mundëson atyre të fitojnë për të jetuar.
Prandaj, Ministria e Arsimit dhe Shkencës duhet ta rishqyrtojë konceptin e arsimit të mesëm të detyrueshëm, duke futur filtra që do të mundësojnë tranzicion në shkollat e mesme profesionale me qëllim që të zvogëlohet trendi i regjistrimit në gjimnaze/shkolla të mesme të përgjithshme.
Të organizohen ngjarje kulturore dhe aktivitete sportive për ta forcuar qëndrueshmërinë, për të mundësuar kontakt dhe bashkëpunim dhe për t’i zvogëluar tendencat e përjashtimit dhe të margjinalizimit
Të largohet politika nga arsimi, në shkolla të punësohen punonjës profesionalë, të mbahen trajnime dhe të sigurohen mjete për ta parandaluar radikalizimin që çon në ekstremizëm të dhunshëm
Të ndërtohet vetëbesimi i të rinjve në mënyrë që ata të mos bëhen të dhunshëm, të pajisen ata me aftësi që do t‘i bëjnë ata të jenë rezistues ndaj ideve të dhunshme, t‘u ofrohen atyre shërbime që do ta mbushin kohën e tyre të lirë me aktivitete produktive shoqërore dhe do të njihet rëndësia e tyre për shoqërinë
Të hartëzohen nevojat e komunitetit në Gostivar dhe të zhvillohet një plan lokal aksional për ta zbatuar Strategjinë Kombëtare për kundërvënien ndaj ekstremizmit të dhunshëm që do të përfshijë aktivitete që bazohen në këto nevoja
Duke e marrë parasysh rëndësinë e zhvillimit ekonomik lokal, të krijohen vende pune për t’i minimizuar faktorët e radikalizmit dhe për ta përmirësuar mirëqenien sociale
Të sigurohet se aktivitetet për parandalimin e radikalizimit dhe ekstremizmit të dhunshëm do të zhvillohen nga afër dhe do të zbatohen në bashkëpunim me Komunën e Gostivarit, e cila është e përkushtuar për ta bashkëfinancuar zbatimin e tyre.
Për dallim nga komunat e tjera në Maqedoninë e Veriut,në Kumanovë dominon bashkëpunimi midis pushtetit lokal dhe organizatave joqeveritare.
Pas konfliktit të vitit 2001, marrëdhëniet midis komuniteteve ishin të brishta dhe njerëzit ishin të ndarë, por me punën e përbashkët të organizatave joqeveritare dhe të komunës, ky polarizim është menaxhuar në mënyrë efektive.
Madje edhe rasti i Lagjes së Trimave perceptohet gjerësisht më shumë si një konflikt interesi sesa si terrorizëm.
Njohuritë për terrorizmin dhe ekstremizmin e dhunshëm janë të pjesshme dhe kjo pranohet gjerësisht në mesin e grupeve të tifozëve të futbollit, të cilat e inkurajojnë dhunën përmes sloganeve të tyre nacionaliste.
Në të njëjtën kohë, autoritetet lokale dhe OShC-të në Kumanovë kanë mungesë të përvojës për t‘u marrë me grupet e tifozëve sportivë dhe nuk e dinë se çfarë lloj qasjeje të përdorin.
Pjesëmarrësit në diskutim konfirmuan në shkallë të ndryshme se në komunë ka filluar procesi i radikalizimit.
Problemi kryesor është se të rinjtë nuk njihen si faktor i rëndësishëm në zhvillimet shoqërore, edhe pse ata përballen me rrezikun më të madh për t’i pranuar ideologjitë radikale që mund të çojnë në ekstremizëm të dhunshëm. Në mënyrë të ngjashme, të rinjtë nuk shihen si grup që mund të luajë një rol të rëndësishëm në aktivitetet e radikalizimit, të cilat gjithashtu mund të çojë në ekstremizëm të dhunshëm.
Prandaj, është e nevojshme që të përfshihen aktivitete arsimore jo-formale dhe të lidhen ato me arsimin formal, të mundësohet një ofertë e përhershme e aktiviteteve që do ta plotësojnë kohën e tyre, dhe të mundësohet vetë-realizimi, në mënyrë që t‘i bëjë ata të ndjehen si kontribuues të rëndësishëm të komunitetit.
Vetëm institucionet arsimore nuk mund ta zbatojnë këtë qasje.
Bashkëpunimi midis autoriteteve lokale, shkollave dhe organizatave joqeveritare është thelbësor.
Qasja duhet të konsistojë në përmbajtje formale arsimore, shërbime (p.sh., sporte, klube rinore, seksione tematike, gara) si dhe aktivitete arsimore joformale që do të kontribuojnë në forcimin e komunitetit duke e ndërtuar rezistencën midis të rinjve që më vonë do të rezultojë me parandalimin e ekstremizmit të dhunshëm.
Faktori i dytë që u diskutua ishte margjinalizimi i grupeve të caktuara në baza etnike, socio-ekonomike dhe fetare.
Një margjinalizim i tillë krijon kushte në të cilat disa individë nuk mund ta gjejnë veten, duke e lehtësuar kështuradikalizimin midis personave që keqkuptohen në mjedisin e tyre dhe që kërkojnë mbështetje.
Thënë ndryshe, kushtet në të cilat ideologjitë ose grupet radikale janë të disponueshme, mund t’i frymëzojnë njerëzit e margjinalizuar që të radikalizohen dhe kjo mund të çojë në ekstremizëm të dhunshëm.
Duke marrë parasysh faktin se mentaliteti i njerëzve në komunë është që t’i fshehin ata që janë radikalizuar dhe t’i shmangen të folurit publik për këto probleme (siç është përjashtimi social), të njëjtat probleme po ashtu nxisin edhe tendenca të tjera, siç është emigracioni.
Për shembull, rasti i Lagjes së Trimave nuk u diskutua asnjëherë, duke bërë që popullsia jo shqiptare të emigrojë nga kjo pjesë e qytetit.
Arsyet ishin të panjohura dhe kjo çoi në ndarje shtesë brenda qytetit.
Nevoja për ndërtimin e besimit përmes diskutimeve publike për format e ndryshme të ekstremizmit është e qartë pasi që pjesëmarrësit pajtohen për ekzistencën e pikëpamjeve ekstremiste që fshihen.
Që nga konflikti i vitit 2001, ka pasur një proces të ndërtimit të rezistencës dhe të kohezionit të komunitetit në bashkëpunim me organizatat joqeveritare.
Ende mbetet nevoja për lidhje dhe bashkëpunim, si dhe për kapacitete për t‘u marrë me radikalizimin duke ndërtuar rezistencë ndaj ideologjive ekstremiste.
Fokusi kryesor duhet të vendoset te shkollat, përmes bashkëpunimit me trajnuesit profesionistë dhe OShC-të e specializuara në këto çështje.
Meqenëse çështja është aktuale, dhe ka një interes të madh për të, nevojitet koordinim më i madh me donatorët në mënyrë që të parandalohet përputhja e aktiviteteve.
Përveç shkollave, është e nevojshme të forcohen kapacitetet e organizatave joqeveritare për edukimin për të drejtat e njeriut.
Për ta ruajtur qëndrueshmërinë, është i nevojshëm ndërtimi i kapaciteteve të prindërve.
Burimi kryesor i urrejtjes vjen nga brenda familjes dhe të rriturit janë ata që i drejtojnë dhe i mbjellin idetë radikale tek të rinjtë.
Rritja e vetëdijes është e rëndësishme sepse të rinjtë mësojnë për ideologjitë ekstremiste në moshë të re.
Prindërit duhet të edukohen dhe të jenë të vetëdijshëm për procesin e radikalizimit në mënyrë që të mund t‘i udhëzojnë fëmijët e tyre.
Një praktikë e mirë relevante që është zhvilluar në Kumanovë në trajtimin e radikalizimit është vullnetarizmi.
Megjithatë, kjo është në rënie, kryesisht për arsye ekonomike.
Thelbi i punës vullnetare është bashkimi njerëzor dhe respektimi i njëri-tjetrit duke ofruar mundësi për vetë-realizim, në mënyrë që vullnetarët e rinj të ndjehen se i përkasin një shoqërie që kujdeset për të gjithë.
Vendosja e vullnetarëve të rinj në komunitetet lokale si faktorë aktivë në proceset e parandalimit të ekstremizmit radikal nuk përdoret sa duhet.
Në veçanti, nxënësit e shkollave të mesme mund të angazhohen më shumë në OShC-të ekzistuese.
Ndërtimi i besimit midis komunitetit dhe organeve për zbatimin e ligjit, roli i komuniteteve në parandalim - Mekanizmat institucionalë Pjesëmarrësit në diskutim ishin të mendimit se ekziston një ekstremizëm i fshehur në Kumanovë, dhe se komuna duhet të hartojë strategji në nivel lokal për çdo institucion që do të merret me radikalizimin që mund të çojë në dhunë.
Meqenëse shkollat janë mjet kryesor kundër një radikalizimi të tillë, nevojiten strategji të bazuara në shkollë, por gjithashtu janë të nevojshme edhe strategji në nivel të institucioneve të tjera (p.sh. spitale, teatro).
Këto strategji duhet t’i parashohin procedurat përkatëse dhe të sugjerojnë se çfarë sjellje duhet pasur në rastet kur radikalizimi tregon shenja të lëvizjes drejt ekstremizmit të dhunshëm.
Ato duhet të zhvillohen së bashku me strategjinë e qeverisë dhe të harmonizohen me të për të ofruar udhëzime.
Këto strategji duhet të kenë një qasje gjithëpërfshirëse dhe duhet të jenë të ndërlidhura me politikat e tjera.
Për shembull, njëri nga faktorët që shkakton radikalizim është margjinalizimi, dhe njëra nga arsyet e margjinalizimit është papunësia kronike.
Politikat dhe strategjitë për trajtimin e ekstremizmit të dhunshëm duhet t’i adresojnë shkaqet e krijuara nga faktorët e radikalizimit dhe duhet të zhvillohen dhe të zbatohen për t’i përmbushur nevojat në nivel lokal.
Për shembull, plani i punësimit, i cili e mat numrin e të papunëve me arsim të mesëm, duhet të përfshijë metoda të punësimit për personat me arsim fillor ose me arsim të papërfunduar fillor/të mesëm, sepse këta njerëz mund të manipulohen me lehtësi dhe të indoktrinohen në ideologji radikale që mund të çojnë në ekstremizëm të dhunshëm.
Në trajtimin e këtij fenomeni, shkathtësitë për ta parandaluar gjuhën e urrejtjes janë të rëndësishme, siç janë edhe shkathtësitë për trajtimin e stresit post-traumatik, komunikimit jo të dhunshëm dhe menaxhimit të konflikteve.
Ka disa organizata në Kumanovë që punojnë në këto çështje me vite të tëra, të tilla si OShC-ja “Doverba” (Besimi), Qendra për Dialogu Ndërkulturor, KHAM-i dhe Shoqata e Grave të Kumanovës.
U konkludua se mediat, bashkësitë fetare dhe policia mund të luajnë një rol të rëndësishëm në parandalimin e radikalizimit.
Mediat nuk kanë njohuri adekuate për këtë fenomen dhe nuk informojnë për ekstremizmin e dhunshëm dhe nuk e parandalojnë atë.
Nga ana tjetër, bashkësitë fetare nuk arrijnë ta ngrenë vetëdijen për vlerën e respektit të ndërsjellë.
Ato nuk janë aktive në krijimin e kundër-narrativeve të interpretimeve radikale të fesë me përjashtim të Forumit Rinor Islam.
Nuk ka bashkëpunim midis bashkësive fetare, përkundër faktit se mobilizimi është i rëndësishëm për parandalimin.
Ato nuk e dallojnë rolin e tyre në pengimin e këtij fenomeni dhe nuk e orientojnë fuqinë e tyre drejt këtij procesi.
Futja e aktiviteteve jashtë-mësimore për ta inkurajuar bashkëpunimin ndëretnik dhe fetar në shkollat e mesme duhet të konsiderohet si një mundësi.
Roli i policisë reflektohet në punën e tyre me familjet në ndalimin e radikalizimit.
Për ta arritur këtë në mënyrë efektive, komuniteti nuk duhet t’i stigmatizojë ata që bashkëpunojnë me policinë.
Departamenti i Parandalimit duhet ta forcojë komunikimin me nxënësit në mënyrë që ta përmirësojë besimin midis tyre.
Një praktikë e mirë e ndërtimit të besimit është puna e policisë për sigurinë e komunikacionit.Ky model duhet të përdoret edhe për parandalimin e radikalizimit dhe ekstremizmit të dhunshëm.
Në nivel lokal, tashmë ekzistojnë tashmë disa modele të bashkëpunimit institucional ndër-sektorial për çështje të ndryshme, siç është Këshilli Lokal i Parandalimit (KLP), një organ lokal për parandalimin e rreziqeve sociale.
Programi i dhunës në shkollë i UNICEF-it dhe projekti për shkolla të sigurta i OSBE-së gjithashtu janë identifikuar si të rëndësishëm në trajtimin e dhunës.
Është e nevojshme të emërohen përfaqësues profesionistë dhe të motivuar në KLP, në mënyrë që ata të mund të kontribuojnë në mënyrë efektive në menaxhimin e ekstremizmit të dhunshëm.
Është gjithashtu shumë e rëndësishme që sundimi i ligjit dhe drejtësia të zbatohen për të gjithë në mënyrë të barabartë dhe jo selektive.
Komuna nuk ka as plan aksional për ta zbatuar Strategjinë kombëtare për parandalimin e ekstremizmit të dhunshëm, e as program riintegrimi për njerëzit që morën pjesë në ISIS si luftëtarë të huaj, dhe ka vetëm ndihma financiare që jepen vetëm në herë.
Ligji i ri për mbrojtjen sociale duhet të mundësojë punë të integruar me individët, që mund të jetë përgjigje ndaj nevojave.
Sipas pjesëmarrësve në diskutim, masat e parandalimit dhe të riintegrimit varen nga bashkësitë lokale, pasi ato mund të jenë në gjendje që më së miri t’u përgjigjen nevojave të njerëzve.
Megjithatë, me Ligjin e ri për vetëqeverisjen lokale, këto bashkësi nuk kanë subjektivitet juridik, prandaj edhe nevojiten ndryshime në ligj.
Sfida më e madhe e identifikuar në sistemin arsimor nga pjesëmarrësit është ndarja gjuhësore e nxënësve që e inkurajon polarizimin në komunë.
Ndarja aktuale e nxënësve mund të adresohet përmes ndërtimit të shkollave të reja ku fëmijët do të mësonin së bashku, por tani për tani kjo zgjidhje është e shtrenjtë dhe e pamundur të aplikohet.
Në të njëjtën kohë, u theksua se përfaqësimi dhe aktivizmi i organizatave joqeveritare e parandaluan me sukses margjinalizimin e mëtejshëm duke i dhënë fundndarjes sëfëmijëve romë në shkollat e Kumanovës.
Institucionet lokale komunale këshillohen ta promovojnë statusin e fëmijëve romë duke e nxitur mirëkuptimin midis bashkësive më të mëdha etnike dhe komunitetit rom.
Për më tepër, duke pasur parasysh situatën e cenueshme ekonomike të shumicës së familjeve rome, shpenzimet për edukim janë një barrë e madhe për buxhetet e familjeve, kështu që zyrtarët lokalë duhet të gjejnë fonde adekuate, nëse është e mundur.
Zgjidhjet e paraqitura deri më sot për ndarjen e nxënësve nuk janë sistemore, me ç’rast integrimi në përgjithësi nuk është prezantuar si një vlerë qytetare dhe kryesisht është mbështetur nga projektet e financuara nga organizatat ndërkombëtare për menaxhimin e situatave të konflikteve.
Përkundrazi, zgjidhjet sistemore për zbatimin e mësimit të përbashkët do të çojnë në njohjen dhe shkëmbimin me „tjetrin“.
Duke u bazuar në praktikat e mira në nivel kombëtar nga OSBE-ja, zyrtarët lokalë duhet t’i mbështesin OShC-të nga rajoni në zbatimin e projekteve për ndërtimin e besimit.
Për më tepër, futja e temave dhe metodave pedagogjike në procesin mësimor do ta zhvillojë më tej mendimin kritik, tolerancën dhe bashkëpunimin.
Pjesëmarrësit në diskutim arritën në përfundimin se formati i zhvilluar nga OSBE-ja përmes Projektit për shkolla të sigurta për bashkëpunimin në nivel shkollor dhe ndërmjet shkollave dhe komunës është i rëndësishëm për krijimin e një modeli për zbulimin dhe parandalimin e radikalizimit përmes përfshirjes së disa subjekteve.
Në këtë rast, përvoja e klubit për ndërmjetësim duhet të përdoret dhe të shkëmbehet me shkollat e tjera.
Theks i veçantë duhet të vihet në ndërtimin e kapaciteteve dhe vetëdijes për fenomenin e radikalizmit që mund të çojë në ekstremizëm të dhunshëm në mesin e mësimdhënësve, në mënyrë që ata t‘i formësojnë deklaratat, sjelljet dhe mesazhet që i dërgojnë.
Shërbimet pedagogjike dhe psikologjike duhet të forcohen për monitorimin e mësimdhënësve për të kontrolluar nëse ata tregojnë shenja të radikalizimit dhe se a mund ata të reagojnë ndaj sjelljes radikale me mbështetjen e duhur.
Ndërtimi i kapaciteteve të tilla nuk u perceptua si një detyrë e vështirë, veçanërisht pasi mësimdhënësit tashmë kanë kaluar trajnime në lidhje me këtë fenomen dhe mund t’i përdorin aftësitë e reja të fituara rishtas në parandalimin e ekstremizmit të dhunshëm.
Mësimdhënësit duhet të zhvillojnë masa, metoda dhe aktivitete për përfshirje në programet e tyre vjetore të punës, ndërsa komunat duhet ta monitorojnë zbatimin e masave përkatëse.
Është e rëndësishme të përdoren përmbajtje jashtë-mësimore në arsim për ta parandaluar radikalizimin.
Në përshkrimin e detyrave të punës së mësimdhënësve theksohet se ata duhet të zhvillojnë aktivitete pas shkollës, klube, seksione tematike, gara dhe aktivitete të tjera përveç mësimit standard në klasë.
Megjithatë, është e nevojshme të stimulohen mësimdhënësit për t‘i zbatuar këto, me ç’rast pjesëmarrësit në tryezën e rrumbullakët propozuan që këto aktivitete të përfshihen në vlerësimin e punës së mësimdhënësve.
Për më tepër, komunat kanë rol për t’u ndihmuar shkollave të organizojnë aktivitete të lira duke i lidhur ato me organizatat joqeveritare.
Bashkëpunimi tashmë i shkëlqyeshëm midis shërbimit profesional dhe organizatave joqeveritare është një bazë shumë e mirë për këtë.
Një bashkëpunim i tillë duhet të orientohet drejt aktiviteteve përmes të cilave do të kultivohen vlera të tilla si simpatia, bashkëpunimi, respekti i ndërsjellë dhe empatia.
Shkollat kanë nevojë për udhëzime se si të sillen në raste të radikalizimit dhe duhet të lidhen me një sistem më të gjerë për parandalim.
Puna me prindërit është thelbësore, por ekziston një trend që prindërit të mos vijnë në mbledhjet e prindërve, që rezulton me bashkëpunim më të vogël.
Struga është njëra nga komunat në Maqedoninë e Veriut që konsiderohet si djep i kohezionit fetar dhe ndëretnik.
Megjithatë, aktet sporadike të radikalizimit dhe të dhunës fetare dhe nacionaliste janë të pranishme në territorin e komunës.
Këto fenomene ishin më të dukshme gjatë kohës së konfliktit të armatosur në vitin 2001 dhe menjëherë pas tij, por gjithashtu edhe pak para dhe pas ndarjes së re territoriale të komunave në vitin 2004.
Shtytësi kryesor i këtyre tensioneve sporadike është krimi i organizuar, i manifestuar kryesisht përmes vrasjeve të pazgjidhura të qytetarëve të njohur me histori serioze kriminale, trafik droge, trafikim njerëzor, kontrabandë, zhvatje dhe koncesione të tokës.
Të gjitha këto çështje e kanë lëkundur seriozisht besimin e qytetarëve në institucionet qendrore dhe vendore, veçanërisht besimin në organet e zbatimit të ligjit dhe institucionet gjyqësore.
Kishte një konsensus të qartë midis diskutuesve të pranishëm se duhet të bëhet shumë për ta bërë Strugën një hapësirë të sigurt, rezistuese ndaj radikalizimit që çon në ekstremizëm të dhunshëm.
Mungesa e infrastrukturës u theksua gjithashtu si një nga problemet kryesore që duhen adresuar me qëllim që Struga të bëhet një qytet i fortë.
Në përgjithësi, diskutimi gjatë tryezës së rrumbullakët nuk ishte shumë i gjallë, dhe ekzistonte një ndjenjë frike midis pjesëmarrësve për të folur hapur për disa nga çështjet, kryesisht për shkak të pranisë së zyrtarëve të lartë nga vetëqeverisja lokale.
Përfaqësuesit e shoqërisë civile, të cilët dëshironin ta theksojnë rolin e mediave lokale dhe kombëtare, e hapën diskutimin.
Është pranuar gjerësisht se duke i marrë parasysh specifikat e komunës së Strugës dhe ngjarjet e kaluara (kryesisht duke iu referuar incidenteve ndëretnike pas konfliktit të vitit 2001 dhe ndarjes territoriale të komunave në vitin 2004), mediat kanë përgjegjësi të raportojnë me kujdes, në mënyrë të ekuilibruar dhe jo-senzacionaliste, për të mos nxitur shfaqje të sjelljes së dhunshme, radikalizimit ose pikëpamjeve ekstremiste.
Diskutimi më vonë kaloi në çështjet që kanë të bëjnë me ndërtimin e besimit midis komuniteteve lokale dhe organeve të zbatimit të ligjit, veçanërisht në drejtim të zhvillimit të mekanizmave parandalues institucionalë.
Për ta shpërndarë përmbajtjen e Strategjisë Kombëtare për Kundërvënien ndaj Ekstremizmit të Dhunshëm dhe për ta lehtësuar zbatimin e saj, duhet të zhvillohet një komunikim i vazhdueshëm dhe konstruktiv midis Komisionit në nivel qendror dhe pushtetit lokal.
Kjo u theksua nga përfaqësuesit e institucionit të burgut në Strugë, si dhe nga përfaqësuesit e KKKEDhKT-së.
Të njëjtët bashkëbisedues gjithashtu ranë dakord se sundimi i ligjit është shtylla kryesore për zbatimin e çdo strategjie kombëtare në nivel lokal.
Prandaj, kjo tregoi se është e domosdoshme një qasje sistematike në forcimin e institucioneve, respektimin e ligjeve dhe parandalimin e selektivitetit në proces.
Vetëm „qasja që e përfshin gjithë shoqërinë“ mund të rezultojë me sukses afatgjatë.
Përfaqësuesit e shoqërisë civile, si dhe përfaqësuesit e shërbimeve të mirëqenies sociale, theksuan se nevojiten aktivitete shtesë policore për t’i shtypur aktivitetet kriminale, të cilat shërbejnë si shembull i keq për të rinjtë.
Aktivitetet kriminale në nivelin lokal kontribuojnë në procesin e radikalizimit që çon në ekstremizëm të dhunshëm.
Këto palë të interesuara insistuan në potencimin e një sërë vrasjesh të pazgjidhura në nivel lokal.
Krimet për të cilat bëhet fjalë janë të lidhura ngushtë me krimin e organizuar: trafikun e drogës, prostitucionin, trafikimin e qenieve njerëzore dhe koncesionet e tokës lokale.
Këto fenomene kanë rezultuar me besim të lëkundur të qytetarëve në institucionet lokale dhe ato qendrore.
Kjo ka të bëjë kryesisht me policinë, e cila gëzon një besim të ulët rekord midis qytetarëve lokalë në Strugë.
U potencua disa herë se rikthimi i besimit të qytetarëve në institucionet lokale dhe qendrore është shtylla kryesore mbi të cilën duhet të ndërtohet parandalimi i radikalizimit që çon në ekstremizëm të dhunshëm.
Në mënyrë të ngjashme, disa diskutues e përmbyllën diskutimin me përfundimin se transparenca dhe llogaridhënia e vetëqeverisjes lokale duhet të përmirësohet në mënyrë që ajo ta rifitojë besimin e qytetarëve të saj.
Diskutimi në tryezën e rrumbullakët vazhdoi me tema që lidhen me kompetencat e vetëqeverisjes lokale, kontekstin në të cilin veprojnë komunitetet lokale, si dhe rolin e palëve të tjera të interesuara lokale.
Përfaqësuesit e shoqërisë civile lokale ranë dakord se duhen bërë përpjekje shtesë për ta parandaluar etiketimin dhe stigmatizimin e individëve/grupeve fetare/politike dhe paraqitjen e tyre si arsye kryesore për ekzistencën e radikalizimit që çon në ekstremizëm të dhunshëm.
Është e nevojshme një qasje më kohezive shoqërore.
Punëtorët socialë, mësimdhënësit dhe punonjësit e shërbimit profesional të shkollave dhe udhëheqësit fetarë lokalë e theksuan rëndësinë e familjes në procesin e krijimit të vlerave morale dhe etike tek të rinjtë.
Ata bënë thirrje për një angazhim më të madh të të gjithë aktorëve lokalë për t’i ruajtur dhe për t’i zhvilluar vlerat e familjes.
Përfaqësuesit e vetëqeverisjes lokale theksuan se është e nevojshme të hetohen dhe të potencohen mangësitë e procesit të decentralizimit, i cili mund të jetë pengesë për një zbatim efektiv të përpjekjeve për ta parandaluar radikalizimin që çon në ekstremizëm të dhunshëm.
Nga ana tjetër, u theksua se ekstremizmi i krahut të djathtë, i nxitur nga „blloqet e zeza“ të tifozëve sportivë, nuk është i pranishëm në Strugë, dhe se autoritetet lokale duhet të vazhdojnë të bëjnë përpjekje për ta ruajtur këtë stabilitet.
Mësimdhënësit dhe punonjësit e shërbimit profesional të shkollave dhe përfaqësuesit e shërbimeve të mirëqenies sociale theksuan gjithashtu se aktivitetet sportive kanë një rëndësi thelbësore në aspiratën për ta parandaluar ekstremizmin e dhunshëm.
Investimet komunale në infrastrukturën sportive janë mjeti më i mirë për të krijuar terren pjellor për më shumë aktivitete sportive në të cilat do të angazhohet rinia lokale.
Prandaj, është e nevojshme të ndahen më shumë fonde për një sallë sportive, një pishinë dhe hapësira të tjera të ngjashme sportive
Tema tjetër që u diskutua ishte roli i rëndësishëm i udhëheqësve fetarë lokalë.
U arrit një konsensus i menjëhershëm se bashkësitë fetare në komunë duhet të përfshihen në mënyrë aktive në procesin e parandalimit duke i promovuar vlerat pozitive në përputhje me mësimet e përcaktuara fetare.
Përfaqësuesit e dy bashkësive më të mëdha fetare bashkërisht nënvizuan se është me shumë rëndësi dhe domosdoshmëri që të rikthehet shembulli pozitiv nga e kaluara, kur Kisha Ortodokse Maqedonase (KOM) dhe Bashkësia Fetare Islame (BFI) kanë qenë të përfshira në mënyrë aktive në rolet e ndërmjetësve midis popullatës lokale duke i promovuar vlerat në frymën e kohezionit.
Ata e komentuan shembullin e disa viteve më parë, kur një konflikt i mundshëm fetar në fshatin Oktisi u parandalua përmes një ndërhyrjeje të përbashkët nga udhëheqësit fetarë lokalë.
Për më tepër, disa palë të interesuara i përqafuan dhe i mbështetën përpjekjet e BFI-së, e cila vazhdimisht komunikon me anëtarësinë e saj, për ta parandaluar ekstremizmin e dhunshëm dhe radikalizimin.
Gjithashtu, pozitivisht u vlerësua edhe konsistenca me të cilën BFI-ja distancohet nga individët dhe grupet që predikojnë jashtë institucioneve dhe xhamive, duke theksuar se BFI-ja nuk mund të ketë njohuri nëse individët ose grupet e tilla promovojnë ekstremizëm të dhunshëm.
Në të njëjtën kohë, u ngritën shqetësime për mungesën e aktivitetit dhe të hetimeve nga Ministria e Punëve të Brendshme pas denoncimeve të parashtruara nga BFI-ja për sjellje radikale.
Të dy udhëheqësit fetarë dhe bashkëbiseduesit e tjerë të përfshirë në diskutim komentuan se nevojitet një bashkëpunim më i mirë midis policisë dhe bashkësive fetare.
Në fund, diskutimi u zhvendos nga roli i bashkësive fetare në rolin e arsimit në parandalimin e radikalizimit dhe ekstremizmit të dhunshëm, duke diskutuar për efektet e studimit të koncepteve fetare në plan-programet shkollore.
Udhëheqësit fetarë lokalë theksuan qartazi se lëndët e Historisë së feve dhe Etikës së religjionit kanë rëndësi të jashtëzakonshme për udhëzimin e hershëm të nxënësve dhe ndërtimin e klimës së bashkëjetesës, si dhe të mirëkuptimit midis brezave të rinj.
Kjo është arsyeja pse këto lëndë duhet të ligjërohen nga teologë, të cilët e kanë përvojën dhe njohuritë e nevojshme për t’i përcjellë në mënyrë të saktë mësimet morale të feve.
Mësimdhënësit dhe punonjësit e shërbimit profesional të shkollave komentuan se institucionet e arsimit fillor nuk janë të angazhuara sa duhet në promovimin e mjediseve inkluzive dhe multikulturore për nxënësit e tyre.
Ata ngritën shqetësimin se kjo krijon një efekt që rezulton me një atmosferë të tensionuar në shkollat e mesme më vonë gjatë edukimit të të rinjve.
Pjesëmarrësit ranë dakord në mënyrë konsensuale se roli i arsimit është thelbësor në procesin e parandalimit të radikalizmit që çon në ekstremizëm të dhunshëm.
Një parakusht i rëndësishëm është sigurimi i ngritjes së vazhdueshme të nivelit të njohurive, si midis studentëve ashtu edhe midis mësimdhënësve.
Reformat e plan-programeve mësimore, si dhe riorganizimi i aktiviteteve jashtë-mësimore, u përmendën nga përfaqësuesit e shoqërisë civile si disa nga mënyrat për t’i arritur këto qëllime.
Në fund, u nënvizua shembulli pozitiv i Islandës me patrullimet e kombinuara të përbëra nga prindërit dhe policët për monitorimin e sjelljes së adoleshentëve.
Për më tepër, u theksua se rivendosja e paralajmëruar e „policëvetë lagjes“ do të luajë një rol të rëndësishëm në ndërtimin e komunitetit lokal paqësor dhe koheziv.
Duke i marrë parasysh specifikat e komunës së Strugës dhe ngjarjet e kaluara, mediat kanë përgjegjësi të raportojnë me kujdes dhe në mënyrë të ekuilibruar dhe jo-senzacionaliste, për të mos nxitur shfaqje të sjelljes së dhunshme, radikalizimit ose pikëpamjeve ekstremiste.
Zbatimi i Strategjisë Kombëtare për Kundërvënien ndaj Ekstremizmit të Dhunshëm duhet të zhvillohet përmes komunikimit të vazhdueshëm dhe konstruktiv midis Komisionit në nivel qendror dhe pushtetit lokal.
Sundimi i ligjit është shtylla kryesore për zbatimin e çdo strategjie kombëtare në nivel lokal.
Kjo tregon se është e domosdoshme një qasje sistematike në forcimin e institucioneve dhe promovimin e zbatimit konsekuent të legjislacionit.
Nevojiten aktivitete shtesë policore për t’i shtypur aktivitetet kriminale, të cilat shërbejnë si shembull i keq për të rinjtë.
Aktivitetet kriminale në nivelin lokal kontribuojnë në procesin e radikalizimit që çon në ekstremizëm të dhunshëm.
Besimi i qytetarëve në institucione është lëkundur.
Kjo ka të bëjë kryesisht me policinë, e cila gëzon një besim të ulët rekord midis qytetarëve lokalë në Strugë.
Transparenca dhe llogaridhënia e vetëqeverisjes lokale duhet të përmirësohet në mënyrë që ajo ta rifitojë besimin e qytetarëve të saj.
Duhen bërë përpjekje shtesë për ta parandaluar etiketimin dhe stigmatizimin e individëve/grupeve fetare/politike dhe paraqitjen e tyre si arsye kryesore për ekzistencën e radikalizimit që çon në ekstremizëm të dhunshëm.
Duke marrë parasysh rëndësinë e familjes në procesin e krijimit të vlerave morale dhe etike tek të rinjtë, nevojitet një angazhim më i madh i të gjithë aktorëve lokalë.
Është e nevojshme të hetohen dhe të potencohen mangësitë e procesit të decentralizimit, i cili mund të jetë pengesë për zbatimin efektiv të përpjekjeve për ta parandaluar radikalizimin që çon në ekstremizëm të dhunshëm.
Fenomeni devijues i ekstremizmit të krahut të djathtë, i nxitur nga „blloqet e zeza“ të tifozëve sportivë, nuk është i pranishëm në Strugë.
Aktivitetet sportive kanë një rëndësi thelbësore në aspiratën për ta parandaluar ekstremizmin e dhunshëm.
Investimet komunale në infrastrukturën sportive janë mjeti më i mirë për të krijuar terren pjellor për më shumë aktivitete sportive në të cilat do të angazhohet rinia lokale.
Prandaj, është e nevojshme të ndahen më shumë fonde për një sallë sportive, një pishinë dhe hapësira të tjera të ngjashme sportive/
Bashkësitë fetare në komunë duhet të përfshihen në mënyrë aktive në procesin e parandalimit duke i promovuar vlerat pozitive në përputhje me mësimet e përcaktuara fetare.
Është me shumë rëndësi dhe domosdoshmëri që të rikthehet shembulli pozitiv nga e kaluara, kur Kisha Ortodokse Maqedonase (KOM) dhe BFIja kanë qenë të përfshira në mënyrë aktive në rolet e ndërmjetësve midis popullatës lokale duke i promovuar vlerat në frymën e kohezionit.
Palët e interesuara i përqafuan dhe i mbështetën përpjekjet e Bashkësisë Fetare Islame (BFI), e cila vazhdimisht komunikon me anëtarësinë e saj, për ta parandaluar ekstremizmin e dhunshëm dhe radikalizimin.
Në të njëjtën kohë, u ngritën shqetësime për mungesën e aktivitetit dhe hetimeve nga Ministria e Punëve të Brendshme pas denoncimeve të parashtruara nga BFI-ja për sjellje radikale.
Lëndët e Historisë së feve dhe Etikës së religjionit kanë rëndësi të jashtëzakonshme për udhëzimin e hershëm të nxënësve dhe ndërtimin e klimës së bashkëjetesës, si dhe të mirëkuptimit midis brezave të rinj.
Kjo është arsyeja pse këto lëndë duhet të ligjërohen nga teologë, të cilët e kanë përvojën dhe njohuritë e nevojshme për t’i përcjellë në mënyrë të saktë mësimet morale të feve.
Institucionet e arsimit fillor nuk janë të angazhuara sa duhet në promovimin e mjediseve inkluzive dhe multikulturore për nxënësit e tyre.
Për më tepër, kjo krijon një efekt që rezulton në atmosferë të tensionuar në shkollat e mesme.
Roli i arsimit është thelbësor në procesin e parandalimit të radikalizmit që çon në ekstremizëm të dhunshëm.
Një parakusht i rëndësishëm është sigurimi i ngritjes së vazhdueshme të nivelit të njohurive, si midis studentëve ashtu edhe midis mësimdhënësve.
U nënvizua shembulli pozitiv i Islandës me patrullimet e kombinuara të përbëra nga prindërit dhe policët.
Për më tepër, u theksua se rivendosja e paralajmëruar e „policëve të lagjes“ do të luajë një rol të rëndësishëm në ndërtimin e komunitetit lokal paqësor dhe koheziv.
Sipas pjesëmarrësve të punëtorisë, mungesa e suksesit në menaxhimin e konflikteve ndëretnike në Tetovë e ka shtuar rrezikun e ekstremizmit të dhunshëm, që do të thotë se miratimi i masave për kundërvënien ndaj ekstremizmit të dhunshëm në Tetovë është i vonshëm.
Përveç kësaj, marrëdhëniet midis komuniteteve vlerësohen si të brishta.
Faktorët kryesorë që u identifikuan në diskutim se ndikojnë për një mjedis në të cilin pranohen idetë radikale dhe që mund të çojnë në ekstremizëm të dhunshëm janë
Intoleranca fetare ndaj njerëzve që i përkasin një feje tjetër.
Diskutimi nxori në pah nevojën që njerëzit në Tetovë ta duan dhe ta vlerësojnë fenë e tyre, por gjithashtu edhe të mësojnë se si t’i respektojnë liritë fetare dhe zgjedhjet fetare të të tjerëve.
Ndarja e nxënësve në shkolla.
Kjo situatë kontribuon për ndarjet midis komuniteteve, ndërsa mungesa e kontaktit na privon nga mundësia për t‘u takuar dhe për ta njohur tjetrin.
Mungon praktika e dialogut ndërmjet komuniteteve, përveç kur inkurajohet nga projekte të financuara nga vendet e huaja.
Ndarjet brenda komunitetit.
Shembull i këtij trendi të përsëritur që u diskutua në punëtori ishin ndarjet në burgje midis grupeve që e praktikojnë islamin ose në mënyrë të ngjashme midis grupeve të tifozëve të ekipeve lokale të futbollit.
Këshilli Lokal i Parandalimit (KLP) në Tetovë u vlerësua si jo-funksional, kryesisht për faktin se institucionet e përfshira kanë frikë të angazhohen pasi veprimtaria e tyre do të përputhej me KLP-në, kurse krijimi i protokolleve për komunikim do të ishte i dobishëm për ta rritur funksionalitetin, ndërsa efektiviteti do të varet nga vazhdimësia dhe ndërrimi i anëtarëve të këshillit me ndryshimin e qeverisë.
Për këtë qëllim, është e rëndësishme që komuna ta marrë përsipër koordinimin e KLP-së me qëllim të kundërvënies dhe parandalimit të ekstremizmit të dhunshëm ose KLP-ja të zëvendësohet me një këshill lokal për kundërvënie ndaj ekstremizmit të dhunshëm, i cili do të paraqiste një organ të decentralizuar të këshillit kombëtar.
Pjesëmarrësit e punëtorisë diskutuan gjithashtu edhe për mekanizmat e tjerë të mundshëm që mund të jenë të dobishëm për parandalimin dhe kundërvënien ndaj ekstremizmit të dhunshëm.
Për shembull, Këshilli rinor që ende nuk ka filluar të funksionojë dhe Këshilli lokal për parandalimin e delikuencës së të miturve që është duke u formuar.
Me qëllim të parandalimit dhe ndërtimit të rezistencës te të rinjtë në arsimin parashkollor dhe fillor, pjesëmarrësit propozuan të formohen të paktën dy ekipe të përbëra nga psikologë, sociologë dhe pedagogë, të cilat do të realizonin një program trajnimi duke përdorur lojëra, role, dhe do t’i zhvillonin aftësitë për dialog dhe bashkëpunim.
Praktika e komunës për të financuar aktivitete multikulturore rinore duhet të vazhdohet dhe duhet të sigurohet mbështetje më e madhe.
Për këtë qëllim, organizatat e shoqërisë civile që punojnë me të rinjtë duhet të kontaktojnë me komunën dhe të iniciojnë aktivitete që do ta zhvillojnë bashkëpunimin dhe dialogun ndërmjet komuniteteve.
Komuna duhet ta konsiderojë financimin e aktiviteteve jashtë-mësimore të shkollave që e lehtësojnë bashkëveprimin midis komuniteteve (siç janë debatet, garat, aktivitetet sportive), si dhe të aktiviteteve që e stimulojnë përvetësimin e aftësive të tilla si të menduarit kritik dhe zgjidhja e konflikteve, si dhe kulturën e dialogut.
Përfundimi më i rëndësishëm nga diskutimi ishte se institucionet nuk duhet t’i transferojnë përgjegjësitë për parandalimin dhe kundërvënien ndaj ekstremizmit të dhunshëm ndërmjet vete.
Qasja e përfshirjes së gjithë shoqërisë duhet të zbatohet në rastet kur përgjegjësitë duhet të ndahen midis të gjitha palëve të interesuara në komunitet.
Shoqëria civile dhe mediat kanë një rol kryesor në menaxhimin e gjuhës së urrejtjes, konflikteve dhe armiqësisë, si dhe në parandalimin e pranimit të ideve radikale që mund të çojnë në ekstremizëm të dhunshëm.
Për këtë qëllim, duhet të merret në konsideratë puna me mediat dhe/ose financimi i aktiviteteve që do të rezultojnë në prodhimin e materialeve dhe përmbajtjeve që do t’i informojnë qytetarët për radikalizimin.
Trajnimi është gjithashtu i nevojshëm në mënyrë që mediat të mos bëhen faktor për nxitjen e ekstremizmit të dhunshëm.
Organizatat e shoqërisë civile varen nga financat e organizatave ndërkombëtare, pasi komuna nuk siguron fonde të mjaftueshme për aktivitetet e tyre.
Më e rëndësishmja, pasi që momentalisht nuk ka fonde që janë në dispozicion për punën e P/KEDhRÇT-së, Qeveria në nivelin qendror, si dhe përmes njësive të vetëqeverisjes lokale, duhet të sigurojë fonde për parandalimin nga radikalizimi.
Duhet t’i jepet përparësi punës me klubet e futbollit dhe grupet e tyre të tifozëve.
Për këtë qëllim, duhet të përdoret autoriteti i menaxherëve të klubeve për ta parandaluar përdorimin e gjuhës së urrejtjes ndaj grupeve të tjera etnike, duke marrë parasysh faktin se ekipet janë etnikisht të përziera, tifozllëku në baza etnike mund të ndikojë në performancën e anëtarëve të ekipit.
Këto përpjekje mund të çojnë në parandalimin e polarizimit dhe ndarjes së komuniteteve.
Me qëllim të parandalimit nga radikalizimi, pjesëmarrësit e punëtorisë theksuan se është thelbësore për komunën që t’i aktivizojë bashkësitë lokale.
Përmes tyre, komuniteti mund të angazhohet në parandalimin e hershëm nga radikalizimi.
Megjithatë, bashkësitë lokale duhet të mbështeten nga qasjet dhe metodologjia e rekomanduar për ta mobilizuar komunitetin.
Në partneritet me shoqërinë civile, institucionet dhe organizatat ndërkombëtare, bashkësitë lokale duhet të angazhohen në mënyrë aktive në ngritjen e vetëdijes për të menduarit kritik, edukimin mediatik dhe promovimin e përgjithshëm të kulturës demokratike.
Edukimi ka një rol kryesor në sistemin e parandalimit të ekstremizmit të dhunshëm, duke ofruar shkathtësi për rezistencë dhe duke shërbyer kështu si një instrument për parandalimin e radikalizimit.
Në Tetovë, disa aktivitete që tashmë janë zbatuar nëpër shkolla janë relevante dhe kompatibile me parandalimin e radikalizimit që mund të çojë në ekstremizëm të dhunshëm.
Ato janë Projekti i shkollave të sigurta i OSBE-së; Projekti për bashkëpunim ndëretnik i Nansen-it, Projekti për ndërtimin e urave i OSBE-së dhe projekti i ri që do ta mundësojë bashkëpunimin me prindërit.
Aktivitetet e tilla duhet të ndërlidhen në mënyrë që mësimdhënësit të jenë të vetëdijshëm se shkathtësitë e fituara përmes projekteve të ndryshme janë relevante dhe të dobishme për parandalimin e radikalizmit.
Radikalizimi parandalohet duke aplikuar mjete kundër diskriminimit dhe përjashtimit të të rinjve, duke pasur parasysh faktin se rinia ka më shumë rrezik që t’i pranojë idetë radikale.
Prandaj, komuna planifikon t’i përfshijë të rinjtë në vendimmarrje në shkolla dhe në nivel të komunitetit, me qëllim që të rinjtë të ndihen të përfshirë në shoqëri.
Për këtë qëllim, është duke u organizuar trajnim për vendimmarrjen në shkolla, nxënësit i zgjedhin përfaqësuesit e tyre në shoqatat e nxënësve dhe iniciativat e tyre implementohen (siç janë aktivitetet e kohës së lirë, organizimi i ngjarjeve sportive, etj.).
Këshilli Rinor i komunës ende nuk është funksional, por pasi të aktivizohet, të rinjtë duhet të përfshihen në marrjen e vendimeve të rëndësishme në nivel komunal.
Komuna duhet të bëjë përpjekje shtesë për të siguruar përfaqësues në organet shkollore të nxënësve dhe në Këshillin rinor të komunës, si dhe t‘ua shpërndajë vendimet të rinjve që ata i përfaqësojnë.
Për këtë grup të synuar - të rinjtë - pjesëmarrësit në tryezën e rrumbullakët ishin të mendimit se interneti ende mbetet sfidë.
Shkollat kanë bllokuar faqe të internetit, por nuk kanë një programi të sigurisë në internet ose politikë të sigurisë elektronike (në internet) që do t’i këshillojë fëmijët se si duhet t’i vlerësojnë në mënyrë kritike përmbajtjet në internet dhe ta ndërtojë rezistencën e tyre.
Përveç kësaj, në Tetovë ende nuk ka filluar ngritja e vetëdijes së prindërve dhe puna e përbashkët me prindërit për ta monitoruar aktivitetin e fëmijëve të tyre në internet.
Në përgjithësi, pjesëmarrësit arritën në përfundimin se ekziston një nevojë shumë e madhe për të punuar me familjet në përmirësimin e të menduarit kritik të fëmijëve të tyre.
Në parim, të menduarit kritik zhvillohet në klasë përmes përmbajtjeve arsimore duke përdorur metoda të ndryshme pedagogjike.
Përveç kësaj, pjesëmarrësit i identifikuan aktivitetet jashtë-mësimore si një pikë fillestarepër të zbatuar më shumë aktivitete që lidhen me të menduarit kritik.
Megjithatë, për shkak të mbingarkesës me aktivitetet e rregullta mësimore, pothuajse asnjëra nga shkollat nuk realizon aktivitete jashtë-mësimore.
Duhet të shqyrtohen mundësitë që komuna ta stimulojë realizimin e aktiviteteve jashtë-mësimore.
Opsionet e mundshme për këtë përfshijnë sigurimin e fondeve për aktivitete dhe reformën e përgjithshme të sistemit që i përfshin aktivitetet jashtë-mësimore.
Në fund, pjesëmarrësit diskutuan për rolin që e kanë shërbimet pedagogjike dhe psikologjike te fëmijët e shkollës.
Ky shërbim profesional shihet si një lidhje e rëndësishme në sistemin e parandalimit nga radikalizimi, pasi që ata mund të punojnë për çdo ditë me nxënësit në rrezik të lartë të përvetësimit të ideve radikale, duke biseduar rregullisht me ta, qoftë individualisht ose duke punuar përmes programeve të terapisë në grup.
Është thelbësore që mësimdhënësit dhe punonjësit e shërbimeve profesionale të shkollave të punojnë vazhdimisht me nxënësit asocialë, me ata që kanë qenë problematikë gjatë orëve të mësimit dhe me ata që vijnë nga familjet jofunksionale.
Vendosja e një sistemi që do të monitorojë dhe do të raportojë rregullisht për përparimin e tyre është një parakusht për sistemin e ri të parandalimit në nivel komunal.
Megjithëse u pranua se roli i shërbimeve pedagogjike dhe psikologjike të shkollave është shumë i rëndësishëm gjatë orëve të mësimit, pjesëmarrësit gjithashtu theksuan se ndikimi i përgjithshëm i tyre është i kufizuar për shkak të mungesës së shërbimeve të tilla mbështetëse pas orëve të mësimit.
Kjo veçanërisht ndodh në Tetovë sepse në këtë komunë nuk ka komunitete terapeutike dhe lloje të tjera të grupeve të mbështetjes psiko-sociale.
Komuna duhet ta përcaktojë burimin e urrejtjes ndëretnike dhe nxitjen e dhunës dhe të planifikojë dhe të zbatojë aktivitete që e parandalojnë përhapjen e urrejtjes ndëretnike dhe nxitjen e dhunës.
Këshillat lokale të parandalimit janë detyrim ligjor dhe komuna e Tetovës duhet t‘i riaktivizojë ato, por, nuk ka mjete financiare në dispozicion për aktivizimin e KLP-së.
Kapërcimi i problemeve me përgjegjësitë dhe financimet që përputhen duhet të zgjidhet në bashkëpunim me qeverinë qendrore.
Duke pasur parasysh ndarjen ekzistuese, inkurajimi i socializimit, bashkëpunimit dhe i shkëmbimit pa barriera etnike, duke filluar nga çerdhet, e duke vazhduar me shkollat fillore dhe të mesme, duhet të jetë prioriteti numër një i komunës, në mënyrë që të mundësohet kontakti me‚ të tjerët‘ në komunitet.
Duhet të vendoset monitorimi dhe hartimi i vazhdueshëm i sjelljes së rrezikshme në shkolla, me ç’rast ngritja e vetëdijes dhe trajnimi i mësimdhënësve, psikologëve dhe i pedagogëve se si ta vërejnë dhe ta parandalojnë radikalizmin është parakusht për këtë.
Komuna ka nevojë për një sistem për të reaguar ndaj ekstremizmit të dhunshëm.
Për ta bërë reagimin më efektiv, ky sistem duhet të përbëhet nga një organ koordinues me përfaqësues të të gjitha institucioneve në nivel lokal, si dhe të ketë një model komunikimi midis institucioneve të tilla.
Udhëheqësit fetarë kanë rol udhëheqës në promovimin e integrimit, bashkëpunimit dhe mospërdorimit të dhunës në Tetovë.
Prandaj, ata duhet të përfshihen në mënyrë aktive në parandalimin e radikalizimit që mund të çojë në ekstremizëm të dhunshëm.
Shkup, 14 korrik 2004
Deklaratë e përbashkët nga Përfaqësuesi i Posaçëm i BE-së, Soren Jessen-Petersen, Ambasadori i  SHBA-së, Lawrence Butler, Kreu i Misionit Vëzhgues të OSBE-së, Ambasadori Carlos Pais dhe  Brigadieri i NATO-s Dennis Blease    “Ne përzemërsisht e mirëpresim marrëveshjen e arritur nga Qeveria lidhur me ligjet për Organizim  Territorial dhe Qytetin e Shkupit.
Marrëveshja u arrit pas diskutimeve të gjata dhe intenzive nëmes partnerëve të koalicionit.
Koalicioni  multietnik qeveritar ka treguar aftësinë e vet dhe ka vënë në vend të parë interesin e shtetit dhe të  qytetarëve gjatë arritjes së marrëveshjes nga e cila do të ketë dobi i tërë vendi.
Ne fuqimisht besojmë se marrëveshja paraqet një baraspeshë racionale nëpërmes të cilës respektohet  plotësisht fryma dhe germa e Marrëveshjes Kornizë së Ohrit  dhe se ajo do të forcojë demokracinë  lokale në nivel komunal dhe se është në interes të ngushtë të të gjitha komuniteteve.
Marrëveshja e riafirmon zotimin e qeverisë për të qenë më afër strukturave Euro-Atlantike nëmes  implementimit  të  plotë  të  Marrëveshjes  Kornizë  të  Ohrit  dhe  bashkësia  ndërkombëtare  mbetet  e  gatshme ta ndihmojë qeverinë me të gjitha mjetet e duhura për ta përshpejtuar këtë proces.
Duke arritur  pajtueshmëri, partnerët gjithashtu kanë konfirmuar edhe njëherë përkushtimin e tyre ndaj integritetit  territorial  dhe  unitar  si  dhe  karakterit  multi-etnik  të  vendit,  i  cili  patjetër  duhet  të  ruhet  dhe  të  pasqyrohet në jetën publike.
Aprovimi i ligjeve të decentralizimit para përfundimit të verës do të mundësojë mëtej që zgjedhjet  lokale të mbahen ashtu si ishin të planifikuara për në tetor.
Kjo do të lejojë përgatitje të pazvogëluar në  implementimin e decentralizimit.
Afatet kohore veçse janë ngushtuar dhe progresi duhet të vazhdojë të  ecë përpara me shpejtësi më të madhe.
Ne e presim me padurim angazhimin konstruktiv nga ana e  partive në opozitë në dialogun e ardhëm.
Ne gjithashtu presim që parlamenti të veprojë me sensin e  duhur të urgjencës.
Kjo është cështje vitale sepse çdo ngecje e mëtejme vetëmse do ta pengojë procesin  në përparimin drejt intergrimit europian dhe prosperitetin e ardhëm të këtij vendi.
Procesi  i  decentralizimit  është  i  rëndësisë  madhore  në  dhënien  e  shërbimeve  publike  të  gjithë  qytetarëve, për demokracinë e vërtetë dhe atë themelore lokale si dhe për reformën dhe europeanizimin  e administratës publike.
Ne e mirëpresim marrjen e një hapi guximtar dhe të patrembur nga ana e  qeverisë, i cili plotësisht e mishëron frymën dhe germën e Marrëveshjes Kornizë të Ohrit”.
HULUMTIMI RRETH DECENTRALIZIMIT 2008
Dikasteri për Reformat e Administratës Publike
OSBE Misioni i Monitorimit në Shkup
Nëntor 2008
Mirënjohje
Ky hulumtim është rezultat i punës në terren të realizuar nga Dikasteri për reformat në administratën Publike pranë Misionit të Monitorimit të OSBE-së në Shkup.
Falënderime të veçanta shkojnë për ata administrata komunale në shtet tët cilat mundësuan një kontribut të vlefshëm dhe investuan kohën e tyre në kompletimin e anketës si edhe specialistëve (ekspertëve) të cilat na ndihmuan në përpilimin (draftimin) e pyetësorëve.
Brima Gallup – Shkup pati një rol të rëndësishëm në definimin e metodologjisë për përpunimin dhe analizimin e të dhënave dhe në realizimin e anketimit të mendimit publik rezultatet e të cilit janë një vlerë e vërtetë e shtuar e kësaj ankete.
Në fund, Departamenti për Reformat e Administratës Publike dëshiron të shpreh falënderimin e tij ndaj të gjithë kolegëve të tyre në Mision të cilët kontribuuan në publikimin e kësaj ankete.
Ky raport për rezultatet e anketës për Implementimin e Procesit të Decentralizimit, nëntor 2008 është përgatitur nga Dikasteri për Reformat në Administratën Publike në Organizatën për Siguri dhe Bashkëpunim në Evropë – Misioni i Monitorues në Shkup, i përbërë nga:
Z-ri. Alessandro Tedesco, Ushtrues detyre Udhëheqës i Departamentit të Reformave të Administratës Publike
Z-nja. Maja Subotiq, Oficer Nacional për Reformat e Administratës Publike
Z-ri. Aqim Emurli, Oficer Nacional për Reformat e Administratës Publike
Z-ri. Zage Filipovski, Oficer Nacional për Reformat e Administratës Publike
Z-ri. Lirim Dalipi, Oficer Nacional për Reformat e Administratës Publike
Z-ri. Aleksandar Shumkovski, Oficer Nacional për Reformat e Administratës Publike
Z-nja. Kristina Jovanova, Projekt Asistente
Hyrje
Hulumtimi i vitit 2008 rreth decentralizimit paraqet një vayhdimësi të hulumtimeve të njëjta të botuara në vitet 2006 dhe 2007, respektivishtë.
Dikasteri për reformat e Administratës Publike i Misionit Monitorues të OSBE-së në Shkup, kërkonte një eksperiencë të veçantë në analizimin e zhvillimit lidhur me decentralizimin, dhe ky hulumtim paraqet një kontribut plotësues për palët e interesuara për disa aspekte të veçanta të procesit të decentralizimit .
Kz hulumtim u zbatua midis muajve korrik dhe nëntor të vitit 2008, dhe baza e saj janë rezultatet për hulumtimet në terren të zbatuara prej Oficerëve të OSBE-së në të gjitha njësitë e vetëqeverisjes lokale në mbarë vendin.
Një tërësi prej 99 pyetjeve të përpiluara nga ekipi i OSBE-së janë dërguar deri tek departamentet relevante komunale; përgjigjet janë grumbulluar dhe përpunuar në një bazë të të dhënave duke përfshirë një hyrje (input) prej më tepër se 84% të komunave.
Të dhënat e grumbulluara prej njësive të vetëqeverisjes lokale janë kompletuar nga rezultatet e anketës së realizuar me qytetarët nëpërmjet telefonit me ndihmën e agjencionit Brima Gallup – Shkup dhe të implementuar me një masë prej 1.408 personave gjatë tetorit 2008.
Komponenti i anketës për mendimin publik të vitit 2008 dallon nga hulumtimi i vitit të kaluar pasi që numri i pyetjeve është shtuar në mënyrë të dukshme (pothuajse përgjigjet me madhësinë e pyetësorit të dorëzuar te administratat komunale).
Për më tepër, masa e anketuar është strukturuar në mënyrë të shtresuar, gjegjësisht është bërë zgjidhja e caqeve me interes të drejtpërdrejtë në shërbimet komunale në fjalë (p.sh. mësuesit, nxënësit dhe prindërit e tyre në pjesën e edukimit, afaristët lokal për tekstin lidhur me zhvillimin ekonomik lokal, etj).
Përbërja e masës së anketuarështë theksuar në secilin kapitull.
Qeverisja lokale ngërthen në vete një varg të çështjeve të ndryshme.
Ky studim fokusohet në gjashtë sfera të hulumtuara të cilat OSBE-ja konsideron se janë në mesin e atyre më relevancë për procesin vijues të decentralizimit.
Pesë prej tyre (planifikimi urbanistik, shërbimet komunale, arsimi, financat komunale dhe zhvillimi ekonomik lokal) gjithashtu kanë qenë çështje e vlerësimit në botimet e mëparshme të humlumtimit, përderisa kapitulli i kulturës është njëra nga risitë e hulumtimit të këtij viti.
Siç ishte rasti edhe në hulumtimet e viteve 2006 dhe 2007, metodologjia e përdorur në këtë studim është e përpiluar që të mundësojë informata për vlerësimet e brendshme të situatës nga udhëheqësit komunal dhe administrata komunale dhe gjithashtu të testojë se deri ku ata kuptojnë pasqyrën e përgjithshme të fakteve dhe elementeve të reformave rrjedhëse.
Rezultatet e tilla krahasohen me vështrimet e qytetarëve për punën e kryer të komunës, me përpjekje që të testojmë perceptimin e decentralizimit – dhe qeverisjes lokale në përgjithësi – të shfrytëzuesve përfundimtar të shërbimeve komunale.
Të dhënat e prezantuara në këtë raport nuk kanë për qëllim krahasimin e tyre me statistikat zyrtare të qeverisë së shtetit nikoqir ose burimeve të tjera.
1. Kultura
1.1 Informata mbështetëse dhe korniza ligjore
Kultura është segment i cili nuk ka qenë i përfshirë në dy hulumtimet paraprake të OSBE-së, dhe prandaj ky kapitull do të fokusohet në disa çështje lidhur me decentralizimin në sferën e kulturës siç janë transferimi i mjeteve, personelit, pajisjes kuadrit dhe fondeve si edhe të marrëdhënieve midis komunave dhe Ministrisë së kulturës.
Ky kapitull gjithashtu do të përfshijë një pasqyrë të kulturës në nivel lokal, prej zhvillimeve në kornizën ligjore1 deri te të arriturat kryesore në nivel në terren, dhe në inkuadrimin e anëtarëve të grupeve etnike në mbarë shtetin në institucionet kulturore dhe aktivitetet nëpërmjet të Komisionit për marrëdhënie ndërmjet komuniteteve (CICR).
Ruajtja e trashëgimisë kulturore, festimi i ndodhive të veçanta dhe përkujtimi i personave të rëndësishëm për kulturën dhe historinë e komunave janë këndvështrime të cilat do ti eksploatojë ky kapitull, si edhe mundësitë e barabarta për të shprehurit, kultivimin dhe afirmimin e identiteteve kulturore të komuniteteve.
1.2 Rezultatet për kulturën
Rezultatet e hulumtimit tregojnë se organizimi i evenimenteve kulturore kryesisht zbatohet në komunat që tanimë kanë qendra kulturore, kryesisht të vendosura në komunat urbane.
Qeveria qendrore, që domethënë Ministria e kulturës, vazhdon të kontrollojë mjete kulturore, qendrat kulturore dhe personelin në 64.3% të komunave.
Vetëm 35.7% prej atyre komunave të cilat kanë qendra kulturore u përgjigjën se Ministria ka transferuar këtë kompetencë, mjetet dhe personelin pranë komunave.
Kur këta komuna u pyetën se pse Ministria e kulturës nuk ju ka dhënë atyre mjete që ata të menaxhojnë me ta, shumica e tyre, 66.7%, janë përgjigjur se ky ishte një vendim që është sjellur nga qeveria qendrore pa dhënë arsyen se pse.
Politikat kulturore në nivel lokal në vitin 2008 ishin krahasuar me aktivitetet në vitin 2007.
Tabela më poshtë tregon se pothuajse gjysma e këshillave komunal në vend nuk kanë miratuar planin vjetor për kulturën në vitin 2007.
Prej atyre të cilët kanë miratuar një plan vjetor për kulturën, secila komunë mesatarisht ka implementuar vetëm rreth 15% të planit.
Tabela tregon një rritje të vogël të interesit për kulturën në vitin 2008.
Sa më tepër, 44% të komunave të intervistuara u përgjigjën se ata kishin përcaktuar fonde në buxhetet e tyre për aktivitete kulturore, duke përfshirë prej festivaleve folklorike dhe ekspoziturave artistike deri në botimin e materialeve të promovimit dhe shënimin e evenimenteve dhe personaliteteve historike.
Kur u pyetëm se në çfarë mënyrë ishin paguar këta fonde, 18% u përgjigjën nëpërmjet të procedurave tenderuese, 29% nëpërmjet të kontaktit të drejtpërdrejtë me shoqata kulturore dhe OJQ, 50% të komunave kishin implementuar vetë aktivitetet e tyre dhe vetëm 3% kishin hyrë në Partneritet Publiko Privat për implementimin e aktiviteteve dhe evenimenteve kulturore.
Kultura lokale mundëson një ndjenjë të identitetit për komunitetet dhe banorët rural.
Ky identitet lehtëson mirëkuptimin e rëndomtë, traditat dhe vlerat, të gjitha të dedikuara për identifikimin e aksion planeve për përmirësimin e mirëqenies.
Përkundër faktit se 62% të komunave ishin përgjigjur se ata kishin përcaktuar ndonjë person përgjegjës për kulturën, kultura lokale rrallë shikohet që të luajë ndonjë rol të rëndësishëm në zhvillimin e rezultateve.
Në vend të kësaj, kultura shpesh shikohet si një produkt i një rajoni të veçantë dhe e varur nga ndihma financiare nga qeveria qendrore.
Ky kapitull gjithashtu ka për qëllim të jep një pasqyrë për diversitetin etnik në shtet dhe në aspektin e aktiviteteve kulturore të shikohet se në çfarë masë kjo kompetencë ka qenë implementuar nga autoritetet e vetëqeverisjes lokale.
Komunat me më së paku 20% të popullatës e cila nuk i takon grupit kryesor etnik prezent në territorin e tyre ishin të vlerësuara për aftësitë e tyre për implementimin e aktiviteteve duke pasur parasysh prapavijën e tyre multietnike, dhe të shikohet se a thua iniciativat kulturore në komunat multietnike janë shqyrtuar nga Komisioni për marrëdhënie ndër komuniteteve për të siguruar pjesëmarrjen e të gjitha komuniteteve në jetën kulturore.
Në 22 komunat, të cilat kishin themeluar këta komisione, iniciativat kulturore të iniciuara nga këshillat komunal përkatës ishin shqyrtuar nga CICR vetëm në 28% të rasteve.
1.3 Mendimi publik për kulturën
Ky hulumtim ka si qëllim një mendim publik të zbatuar në të gjithë shtetin me qëllim që të shikohet se çka qytetarët mendojnë lidhur me çështjen e kulturës dhe çka ata dëshirojnë që komuna e tyre të bëjnë më tepër lidhur me çështjen në fjalë.
Duhet që të theksohet se duhet verifikuar se a thua mendimi publik parasheh se decentralizimi ka bërë ndonjë ndryshim në këtë sferë dhe lidhur me këtë çështje, 55% të personave të intervistuar shfaqën kënaqësi prej aktiviteteve kulturore në komunat e tyre përkatëse që nga fillimi i decentralizimit, përkundër 45% të atyre të cilët kishin mendim negativ.
Margjina ishte shumë më e lartë se sa kur qytetarët ishin të pyetur se a thua kishte më shumë evenimente kulturore se sa përpara, 52.8% mendonin se decentralizimi ka sjellë më tepër evenimente kulturore se sa që ata kishin pasur më parë, përkundë atyre 23.4% përlind të cilët mendonin se para decentralizimit kultura ka qenë më prezent në komunën e tyre.
Përgjigjet në pyetjen se çka më shumë do të kishin dashur ata prej komunës së tyre në aspektin e asaj që kultura të ishte më heterogjene.
Angazhimi i personave të rij në kulturë dhe numri i shtuar i evenimenteve kulturore dominonte me më tepër se 40% secili.
Kjo ishte e ndjekur nga ndërtimi i objekteve kulturore dhe sportive me më shumë se 18% të qytetarëve të intervistuar.
1.4  Konkludime dhe rekomandime
Kultura është një kompetencë e cila edhe më tutje konsiderohet si e centralizuar edhe përkundër dispozitave ligjore të cilat rrjedhin nga Ligji mbi kulturën4 i cili mundëson bazat për komunat që të themelojnë institucione kulturore dhe të organizojnë aktivitete të ndryshme kulturore.
Duke u bazuar në rezultatet e hulumtimit, kultura nuk rangohet lartë në prioritetet e njësive të vetëqeverisjes lokale.
Edhe më tutje ekzistojnë mjete kulturore të cilat duhet të decentralizohen nëpër të gjithë vendin.
Shpërndarja e tyre do të mundej në mënyrë të dukshme të përforcojë zhvillimin kulturor.
Kultura duhet të trajtohet si një pjesë përbërëse e zhvillimit lokale.
Ashtu si edhe në nivel lokal, kultura është e lidhur me krijimin e vendeve të punës dhe të ardhurave në nivel lokal gjithashtu.
Pa marrë parasysh se a në qytetet ose në zonat rurale, kultura është bërë një komponentë thelbësore në cilësinë e jetës, dhe prandaj duhet që të mos anashkalohet nga palët e interesuara të involvuar në procesin e decentralizimit.
Kultura lokale paraqet mendime unike për ekonominë e bazuar lokale dhe zhvillimet e tjera.
Është kruciale për ata të cilët ushtrojnë detyrat për zhvillimin e komunitetit që të kenë parasysh rëndësinë e kulturës në përpjekjet për të përmirësuar rrethin në të cilin jetojmë.
Duke ju kushtuar vëmendje vlerave kulturore, traditave dhe faktorëve të lidhur me ta, munden të arrihen përpjekje më efikase dhe më efektive të zhvillimit.
Kultura lokale mund të shërbejë si bazë për zhvillimin.
Përpjekjet e tilla mund të shërbejnë për promovimin e identitetit lokal, gjuhëve dhe kulturave të minoriteteve.
Përpjekjet munden të përqendrohen në ruajtjen ose promovimin e kulturës, por gjithashtu munden edhe të shfrytëzojnë kulturën me qëllim që të mobilizojnë popullatën vendore.
Shembuj të ruajtjes së kulturës ose përpjekje për përqendrimin në kulturë shpesh herë shihen lidhur me turizmin.
Kjo përfshin rinovimin e fshatrave (rehabilitimi arkitektural, etj), theksimin e trashëgimisë arkitekturale të rajonit (restaurimi i vendeve historike për të shërbyer si pikat tërheqëse për turistët), vendet kulturore (qendrat lokale të trashëgimisë, evenimentet kulturore tradicionale), shkathtësitë tradicionale për manifakturë dhe shkathtësitë artistike (zhvillimi i industrisë dhe punësimit i bazuar në prodhimin e produkteve të cilat janë simbolike për kulturën lokale) dhe argëtimet të bazuara në kulturën dhe shpërndarja kulturore (organizimi i aktiviteteve kulturore, festivaleve, ekspozitave të përhershme).
Mundësimi i lidhjes lokale dhe bazave kulturore për zhvillim është i rëndësishëm.
Përpjekjet për zhvillim të cilat fokusohen në kulturë mundësojnë një mekanizëm për lidhjen e banorëve lokale me proceset e zhvillimit.
Nëpërmjet të përpjekjeve të tilla, banorët lokal mund të inkurajojnë zhvillimin i cili ruan dhe promovon kulturën e tyre.
Kjo në veçanti është me rëndësi në përpjekjet për zhvillim të cilat kërkojnë që të shtojnë pjesëmarrjen lokale, vullnetarizmin dhe aksionin e komunitetit.
Këta përpjekje shërbejnë si një bazë për zhvillim, por gjithashtu shërbejnë edhe për ruajtjen e traditave kulturore dhe mënyrave të jetesës.
Sa më tepër, format e tilla të zhvillimit theksojnë rëndësinë e kulturës rurale dhe identifikimin e roleve të tyre në formimin e shoqërisë më të gjerë.
Më së fundi, nëpërmjet të zhvillimeve të tilla, përforcohen identiteti i komuniteteve dhe kulturor dhe përforcohen identitete kolektive.
Një veprim i tillë i ndërsjellët mund të dërgojë deri te një gjendje e për mirësuar e komunitetit dhe mirëqenies sociale.
2. Arsimi
2.1. Hyrje
Procesi i decentralizimin në arsim solli një dallim të qartë të roleve , të të drejtave dhe përgjegjësive të autoriteteve në nivel qendror dhe lokal.
Ky proces mundëson pjesëmarrje më të madhe të komuniteteve lokale në proceset e vendimmarrjes, menaxhim më aktiv dhe më transparent të shkollave nëpërmjet të involvimit më të madh të palëve të interesuara dhe kontroll më efikase mbi punën dhe aktivitetet në shkollë dhe cilësinë e të mësuarit.
Së fundi, mundëson që komunat të menaxhojnë mjetet financiare të shpërndara për arsimimin.
Ky kapitull përfshin disa çështje të lidhura me qeverisjes lokale dhe arsimimin siç janë mekanizmat e vendimmarrjes në nivel shkollor, marrëdhëniet dhe bashkëpunimi midis shkollave, komunave dhe organeve shtetërore, nivelin e qasjes së informatave dhe komunikimeve nga ana e të gjitha palëve të interesuara, shkallën e involvimit të mësimdhënësve dhe prindërve në menaxhimin e shkollës, marrëdhëniet midis drejtorëve të shkollave dhe këshillave shkollore.
Të gjitha temat do të trajtohen nga dy perspektiva, edhe atë që mendimet e komunave do të krahasohen me mendimet e qytetarëve.
2.2. Korniza ligjore
Neni 22 i Ligjit për vetëqeverisjen lokale qartë thekson kompetencat në sferën e arsimimit.
Arsimi fillor dhe ai i mesëm janë gjithashtu të rregulluar me Ligjin për arsimimin primar dhe amendamentet e tij, Ligjin për arsimimin sekondar dhe amendamentet e tij, Ligjin për Inspektoratin shtetëror për arsim, dhe Ligjin për financimin e njësive të vetëqeverisjes lokale dhe Ligjin për byronë për zhvillimin e arsimit.
Që të dyja, edhe shkollimi fillor edhe ai i mesëm, u bënë kompetenca të komunës që nga korriku i vitit 2005.
Transferimi përfshin pronësinë e komunës mbi ndërtesat shkollore dhe pronës tjetër të lidhur me shkollimin fillor dhe të mesëm, si edhe përgjegjësinë për mirëmbajtjen e objekteve të tilla, rekrutimin e personelit arsimor, emërimin dhe shkarkimin e drejtorëve të shkollës, pagesën e rrogave për personelin ndihmës së bashku me logjistikën e transportit dhe vendosjen e nxënësve nëpër internatet.
Arsimi i decentralizuar përfshin edhe pjesëmarrjen dhe koordinimin e shumë palëve të interesuara siç janë Njësitë e vetëqeverisjes lokale (NJVL), drejtorët e shkollave, prindërit dhe nxënësit në nivel lokal, dhe Ministrinë e arsimit (MeA) dhe degët e saja në nivel nacional ashtu siç është përshkruar në legjislacionin e lartpërmendur.
Kompetencat e arsimimit fillor dhe të mesëm (përfshirë këtu edhe financimin) janë transferuar13 në korrik të vitit 2007 në nivel lokal në të gjitha komunat të cilat u futen në fazën e dytë të decentralizimit fiskal, konform Ligjit për financimin e njësive të vetëqeverisjes lokale.
Kjo do të thotë shpërndarje e bllok granteve të cilat mbulonin rrogat e mësimdhënësve dhe fondet për mirëmbajtjen e shkollave.
Gjatë procesit të decentralizimit, bllok grantet nuk mundet të jenë më të ulëta se ekuivalenti i fondeve të shpërndara në buxhetin shtetëror gjatë fazës së parë të decentralizimit.
Komunat të cilat edhe më tutje nuk kanë hyrë në fazën e dytë të decentralizimit fiskal vazhdojnë të përdorin formulën e përkohshme për financimin, gjegjësisht rrogat e mësimdhënësve në shkollat fillore dhe shkollat e mesme, shpenzimet për mirëmbajtjen e ndërtesës shkollore dhe për transportimin e nxënësve edhe më tutje jepen nga autoritetet qendrore siç ka qenë edhe më parë.
2.3. Gjendja momentale
Edukimi edhe më tutje mbetet si çështje kruciale madje edhe pas tre vjetëve të fillimit të procesit të decentralizimit.
Komunat në përgjithësi i kushtojnë vëmendje kësaj çështjeje dhe mundohen të konsolidojnë atë në mënyrë që ta bëjnë menaxhimin më të mirë në nivel lokal dhe të mundësojnë shërbime më të mira në sferën e edukimit, edhe pse rezultatet dallojnë qartë midis njësive të ndryshme të vetëqeverisjes lokale.
Qytetarët e perceptojnë arsimimin e decentralizuar si një proces i cili mundet të sigurojë llogaridhënie, transparencë, cilësi, barazi dhe efikasitet.
Shumica e palëve të interesuara (nëpunësit shkollor, kryetarët e komunave, anëtarët e këshillave zgjedhore, drejtorët, prindërit, mësimdhënësit, nxënësit dhe të tjerët) edhe më tutje tregojnë pak mirëkuptim për të drejtat, rolet dhe përgjegjësitë e tyre në këtë proces.
Ekziston një ndjenjë e përbashkët e anëtarët e këshillave shkollore, këshillave të prindërve, prindërit, mësimdhënësit dhe qytetarët në përgjithësi janë margjinalizuar nga udhëheqja komunale ku e njëjta ndjenjë vlen edhe për Njësitë e vetëqeverisjes lokale lidhur me trajtimin e tyre nga ana e qeverisë qendrore (MeA).
Mungesa e qasjes deri te informatat dhe komunikimi midis palëve të interesuara gjithashtu ka qenë veshtuar nëpërmjet të implementimit të procesit të decentralizimit (Ananiev, 2008).
Ndryshime të tjera ndodhën në shkollimin fillor dhe të mesëm; qëndrimi i domosdoshëm në shkollimin fillor u zgjat edhe për një vit (prej tetë në nëntë vjet) për të gjithë nxënësit prej moshës gjashtë deri në pesëmbëdhjetë vjet.
Arsimimi i mesëm tani është i detyrueshëm për të gjithë nxënësit të cilët e mbarojnë klasën e nëntë të shkollës fillore.
Këta ndryshime paraqesin përpjekje shtesë për komunat që të punojnë dhe me efikasitet të menaxhojnë arsimimin fillor dhe të mesëm.
2.4. Rezultatet nga anketimi i komunave
Hyrja në fazën e dytë të decentralizimit shpien komunat që të parashikojnë shkallë më të lartë në menaxhimin e çështjeve të lidhura me arsimin.
Obligimet financiare që rrjedhin prej shpërndarjes së rrogave tani nën pagesën e komunës janë të kombinuara me menaxhimin e pronësisë dhe personelit.
Për të arritur këtë, komunat themelojnë një njësi administrative, e plotësuar me personel të kualifikuar, e cila merret vetëm me arsimin si kompetencë.
Në pyetjen e anketës “A thua komuna e juaj deri tani ka themeluar ndonjë njësi administrative për arsimimin”?, 45% e komunave u përgjigj me “po”, përderisa 55% me “më tutje jo”.
Kjo tregon se procesi i themelimit të njësive administrative edhe më tutje nuk është kompletuar (shiko figurën 1.)
Rezultatet e anketimit tregojnë gjithashtu se prej të gjitha komunave të cilat kanë themeluar njësitë administrative, 70% prej tyre janë njësi urbane, ndërsa vetëm 30% janë njësi rurale.
Mund të kuptohet se madje edhe pse disa prej komunave rurale kanë hyrë në fazën e dytë të procesit të decentralizimit, ata edhe më tutje nuk janë në gjendje që të krijojnë njësi të tilla të arsimit brenda administratës së tyre (shiko Figurën 2).
Në linjën e legjislacionit më të ri të miratuar në sferën e arsimit në nivel shkollor,palët e interesuara (Këshillat shkollore) tanimë luajnë një rol më të rëndësishëm se sa që kanë pasur më parë.
Amendamentet e ligjeve për arsimimin fillor dhe të mesëm , dhe që rrjedhin prej Ligjit për Vetëqeverisjen lokale (2002), re-definuan rolet e këshillit shkollor duke autorizuar atë me autorizime që të emërojë dhe shkarkojë drejtorin e shkollës17, të përcaktojë buxhetin dhe të miratojë statutin e shkollës.
Prej kësaj, kontaktet e rregullta me drejtorët dhe me anëtarët e këshillave shkollore janë të nevojshme me qëllim që të sigurojnë menaxhim cilësor të arsimimit.
Në pyetjen “Sa shpesh komuna e juaj takohet me drejtorët e shkollave dhe me anëtarët e këshillit shkollor”?, 8% të komunave deklaruan se çdo ditë dhe 42% thanë një herë në vit, ndërsa 25% secili u përgjigjën se ata takohen secilën javë dhe një herë në muaj gjegjësisht (shiko Figurën 3).
Informatat kthyese për vlerësimin e drejtorëve të shkollave dhe këshillat shkollore janë shumë pozitiv.
Shtatëdhjetë e një përqind të komunave me kontakte ditore me palët e interesuara të shkollave vlerësojnë veprimin tyre si të “shkëlqyeshëm”.
Në anën tjetër, komunat me kontakte më të rralla me menaxhmentin e shkollave vlerësojnë punën e tyre si “jo të mirë” në 70% të rasteve, ku vetëm në 10% të rasteve ata vlerësojnë punën e tyre si të “shkëlqyeshme” (më shumë detaje në Figurën 4).
Lidhur e pyetjen “A mendoni se palët e interesuar në nivel shkollor (drejtorët, anëtarët e këshillave shkollore, mësimdhënësit dhe prindërit) i dinë të drejtat, rolet dhe përgjegjësitë e tyre”?, 79% të komunave janë përgjigjur në mënyrë pozitive, përderisa 21% kanë deklaruar se niveli i palëve të interesuara shkollore nuk i dinë të drejtat, rolet dhe përgjegjësitë e tyre (Figura 5).
Kjo nuk domethënë se NJVL nuk duhet të vazhdojnë të promovojnë drejtat, rolet dhe përgjegjësitë e palëve të interesuara shkollore.
Komunat gjithashtu janë pyetur rreth asaj se “Cilat palë të interesuara kërkojnë trajnime për çështjet e arsimimit dhe decentralizimit”?
Rezultatet tregojnë se 40% të komunave mendojnë se Këshillat shkollore kanë nevojë për trajnime shtesë për përforcimin e kapaciteteve, 25% mendojnë se mësimdhënësit kanë nevojë për trajnim, 20% identifikojnë sekretarët e shkollave, përderisa drejtorët e shkollave konsiderohen se kanë më pak nevojë për trajnime (shiko Figurën 6).
Një prej argumenteve në favor të arsimimit të decentralizuar (Levitas, 2002) kanë të bëjnë me efikasitetin dhe efektivitetin e menaxhimit dhe të depolitizimit të sistemit të arsimimit.
Mendohet se, pasi që ministritë nacionale janë më larg shkollave se sa që janë autoritetet lokale, shumë vendime në nivel lokal janë marrë sipas përkatësisë partiake dhe ndikimit të tyre.
Vendimet e miratuara nga niveli qendror lidhur me çështjet e arsimimit në nivel lokal dhe eksperienca me çështjet e tjera para procesit të decentralizimit, gjithashtu tregoi se sistemi i arsimimit ishte shumë i centralizuar dhe politizuar.
Përgjigjet në pyetjet “Pasi që procesi i decentralizimit filloi, ndikimi i politikave në arsim është shtuar, zvogëluar ose është i njëjtë siç ka qenë më parë”? tregoi se 47% të komunave mendojnë se ndikimi i politikës në arsim është “zvogëluar” prej kur ka filluar procesi i decentralizimit, 13% prej tyre mendojnë se ndikimi është “zmadhuar”, përderisa 40% thonë se niveli i ndikimit “ka mbet i pandryshuar”, (shiko Figurën 7).
Të pyetur lidhur me marrëdhëniet e tyre me Ministrinë e Arsimit dhe degëve të saj, 45% të komunave u përgjigjën se ata kanë marrëdhënie të “dobëta” me autoritetet qendrore, 34% raportuan se kanë marrëdhënie të “mira” me MA, derisa 21% kanë marrëdhënie të “shkëlqyeshme” me Ministrinë (shiko më shumë detaje në figurën 8).
Informatat kthyese për marrëdhëniet me degët e tjera të MA janë kryesisht më shumë pozitive se sa shifrat e lidhura në mënyrë të drejtpërdrejtë me Ministrinë e Arsimit.
Të gjitha këta degë nuk janë të decentralizuara, por janë të menaxhuara nga qeveria qendrore (Ministria e Arsimit).
Komunikimi me Ministrinë përkatëse nuk duket sikur dallon nga ndikimet politike: komunat ku kryetarët e komunave ndajnë prapavijën njëjtë me qeverinë aktuale duket sikur kanë marrëdhënie më të mira me Ministrinë e arsimit (73% kanë “marrëdhënie të mira me MA” dhe 27% kanë marrëdhënie të shkëlqyeshme) krahasuar me të dhënat e përgjithshme (Figura 9).
Komunat më në fund u pyetën lidhur me pajisjet e dëshiruara për livrimin e shërbimeve më të mira në arsimin fillor dhe të mesëm.
Pesëdhjetë e pesë përqind të komunave mendojnë se ata edhe më tutje duhet të përforcojnë kapacitetet e organeve në nivel shkollor (gjegjësisht drejtori, këshilli shkollor dhe këshilli i mësimdhënësve), ndërsa 30% thonë se duhet të jepen më shumë fonde prej buxhetit të tyre komunal (shiko Figurën 10).
2.5. Rezultatet nga anketimi i qytetarëve
Përveç të dhënave të fituara prej komunave, anketa gjithashtu përfshin edhe mendimin e qytetarëve për çështjet lidhur me arsimin dhe decentralizmin.
Pesëqind e njëzet e pesë qytetarë ishin anketuar me një pyetësor të ngjashëm me atë që u realizua me komunat, me qëllim që të krahasojmë rezultatet e fituara prej komunave e pritjet e shfrytëzuesve përfundimtar të shërbimeve të arsimit.
Qytetarët u pyetën të komentojnë për perceptimet në procesin e decentralizimit që nga fillimi i tij, dhe në veçanti a thua menaxhimi i kompetencës së arsimit në nivel lokal se a thua është përmirësuar, nuk është përmirësuar ose qëndron si ka qenë më para.
Rezultatet janë si vijon: 50% deklaruan se menaxhimi i arsimit në nivel lokal është “përmirësuar”, 14% se “nuk është përmirësuar” dhe 29% ka mbet “si ka qenë më parë” (shiko Figurën 11).
Qytetarët mendojnë se bashkëpunimi midis komunave dhe shkollave është përmirësuar nga fillimi i procesit të decentralizimit, sepse 58% të qytetarëve të anketuar mendojnë se bashkëpunimi është i mirë, 17 shkëlqyeshëm, ndërsa vetëm 11% mendojnë se bashkëpunimi është i dobët (shiko Fig. 12).
Pyetja e njëjtë që ju parashtrua komunave rreth kërkesave për përmirësimin e shërbimeve të ofruara fituam rezultatet vijues: pesëdhjetë e nëntë përqind të qytetarëve mendojnë se duhet të jepen më shumë fonde prej buxhetit të tyre komunale qëllim që ofrojnë shërbime më të mira në sferën e arsimit fillor dhe të mesëm, ndërsa 21% thonë se duhet të përforcojnë kapacitetet e organeve në nivel shkollor.
2.6. KONKLUDIME DHE REKOMANDIME
Decentralizimi në arsim, si një varg i vazhdueshëm dhe kreativ i ndryshimeve dhe aksioneve, duhet të analizohet nën pika të ndryshme të vështrimit; transferimi dhe implementimi i disa kompetencave të arsimit nga qeveria qendrore te qeveria lokale, ekzistimit të autonomisë më të madhe në nivel të shkollave, vlerësimin e qytetarëve për shërbimet e arsimit dhe më në fund, por jo më pak e rëndësishme, marrëdhëniet midis tre niveleve kryesore të palëve të interesuara në procesin e arsimimit gjegjësisht, niveli qendror, niveli lokal dhe niveli shkollor.
Kur bisedojmë për decentralizimin e arsimit, menaxhimit komunal dhe menaxhimit të shkollave duhet t’ju jepet dimension relevant.
Drejtorët duhet të menaxhojnë shkollat e tyre në bashkëpunim të ngushtë me këshillat shkollore.
Atyre duhet t’ju jepen përgjegjësitë kryesore të këshillave shkollore sikur është parashikuar me legjislacionin për shkollimin fillor dhe të mesëm dhe, mbi të gjitha, ata duhet të jenë nën mbikëqyrjen e autoriteteve lokale (komunave).
Faktikisht, organet kryesore në të gjithë ciklet janë këshillat shkollore, struktura e tyre e përbërë prej përfaqësuesve të mësimdhënësve, pedagogëve dhe shoqërive profesionale; prindërve; vetëqeverisjes lokale si edhe përfaqësuesve të Ministrisë së Arsimit dhe shkencave.
Për përforcimin e përgjegjësive të të gjithë palëve të interesuara në nivel shkollor dhe në kontekst të bashkëpunimit me vetëqeverisjen lokale dhe komunitetin e gjerë, Këshilli Shkollor duhet të ketë rol kryesor në menaxhimin e shkollës; struktura dhe funksionet e tyre janë të përcaktuar me Ligj.
Korniza ligjore është e orientuar të minimizojë ndikimin politik, duke konsideruar që këshillat shkollore të operojnë në mënyrë efektive.
Konkludimet dhe rekomandimet kryesore janë si vijojnë:
Tre vjet pas fillimit të procesit të decentralizimit, palët e interesuara i dinë të drejtat, rolet dhe përgjegjësitë e tyre, gjë që nuk ishte më parë.
Autoritetet lokale tregojnë seriozitet në aspektin e menaxhimit me arsimin në mënyrë më të mirë të mundshme.
Dëshmi për këtë është themelimi i njësive administrative nga shumica e komunave (55%), të cilat merren në mënyrë specifike vetëm me çështjet e arsimit.
Kjo përqindje pritet të rritet në të ardhmen e afërt duke ndjekur shembujt a tyre të cilët kanë themeluar njësitë;
Autoritetet lokale duhet të intensifikojnë komunikimet dhe kontaktet e tyre me drejtorët e shkollave, me anëtarët e këshillit shkollor dhe mësimdhënësit, me qëllim që të rrjedhja e informatave midis të gjithë personave të involvuar të qarkullojë vazhdimisht;
Komunat duhet më tutje duhet të përpiqen të përforcojnë kapacitetet e palëve të interesuara në nivel shkollor, duke mundësuar trajnime dhe aktivitete të tjera të ngritjes së kapaciteteve për të ngritur njohuritë e tyre dhe të kuptuarit e të drejtave, roleve dhe përgjegjësive të tyre në përputhje me arsimimin dhe decentralizimin.
Edhe pse qytetarët u përgjigjën që ata i dinë të drejtat, rolet dhe përgjegjësitë e tyre (79%), përforcimi i kapaciteteve të palëve të interesuara në nivelet shkollor edhe më tutje është e nevojshme (40% të NJVL mendojnë se këshillat shkollore kanë nevojë për trajnime shtesë për ngritjen e kapaciteteve);
Ndikimi politik në menaxhimin e arsimit duhet të minimizohet dhe të neutralizohet me të gjitha mjete.
Njëri prej argumenteve në favor të arsimimit të decentralizuar i referohet efikasitetit dhe efektivitetit të menaxhimit dhe të depolitizimit të sistemit edukativ.
Bindjet para decentralizimit ishin se sistemi arsimor është i politizuar dhe se me decentralizimin do të sigurohej depolitizimi;
Edhe pse shkollimi fillor dhe i mesëm është i menaxhuar nga niveli lokal, ekziston nevoja për bashkëpunim më të mirë midis komunave dhe Ministrisë se Arsimit (MA) dhe degëve të saja.
Rezultatet e anketës tregojnë se disa komuna edhe më tutje kanë marrëdhënie të dobëta me MA dhe kjo dërgon kah mos komunikimi kur procesi i decentralizimit të arsimit duhet që të plotësohet;
Komunat janë të vetëdijshme se ata duhet të përforcojnë kapacitetet e menaxherëve të shkollave, këshillave shkollore, këshillave të mësimdhënësve dhe palëve të tjera të interesuara në nivel shkollor por kjo duhet të aplikohet në praktikë, me shpërndarjen e më shumë fondeve prej buxhetit komunal për qëllime të edukimit.
Kjo ide ishte e mbështetur nga qytetarët kur i pyetëm pyetjen e ngjashme.
3. Shërbimet komunale
3.1. Prezantimi i përgjithshëm
Menaxhimi i mirë i ndërmarrjeve komunale nga komunat grumbullon një numër të përfitimeve për vetëqeverisjen lokale.
Komunat gjermane kanë eksperiencë në themelimin e kompanive publike profitabile siç janë qendrat për shëndet dhe banjat, kompanitë e transportit publik, menaxhimin e atraksioneve turistike.
Në shumicën e rasteve këta kompani janë gjenerator për zhvillimin ekonomik lokal.
Përcaktimi i çmimit dhe grumbullimi i pagesave (inkasimi) i taksave gjithmonë ka qenë sfidë në veçanti në shtetet në tranzicion.
Çmimet e shërbimeve publike kanë qenë gjithmonë më të ulëta se sa shpenzimet e vërteta si rezultat i strategjive politike të ndikuara nga standardet e ulëta ekonomike dhe politikat e tilla kanë rezultuar në kompani të dobëta dhe shërbime të varfra.
Me qëllim që të mundësojnë shërbime përkatëse çmimet duhet të bazohen në shpenzimet e vërteta22 dhe duhet domosdo të mbulojnë çmimin e amortizimit si edhe fondet për investim.
Grumbullimi i taksave gjithmonë ka qenë problem i rëndësishëm për ndërmarrjet komunale.
Grumbullimi i rregullt i taksave përcakton rezultatet e ndërmarrjes dhe mundëson ofrimin e shërbimeve më të mira me çmime më të ulëta.
Menaxhimi është çështja kryesore për ndërmarrjet komunale.
Komunat caktojnë strukturën menaxhuese të ndërmarrjeve komunale dhe kryetarët e komunave emërojnë drejtorët përderisa këshillat komunale zgjedhin anëtarët e këshillit drejtues dhe vendosin për investimet iniciale në pajisje dhe objekte.
Ligji për ndërmarrjet publike përcakton këshillat drejtuese të përbërë prej 5 deri në 11 anëtarë, të zgjedhur nga radha e ekspertëve në dispozicion për dhënien e shërbimeve komunale.
Këshillat duhet gjithashtu të përfshijnë përfaqësues të të punësuarve të kompanisë.
Komuna (kryetari i komunës dhe këshilli) mbikëqyrin rezultatet e kompanisë, miratojnë planet vjetore punuese, raportin financiar vjetor dhe raportet e shqyrtimit.
Çmimet e shërbimeve janë të përcaktuara nga këshilli komunal në bazë të propozimit të menaxhimit të ndërmarrjeve komunale.
3.2. Rezultatet e ankesës 2008
Shumica e ndërmarrjeve komunale të vlerësuara ishin të themeluara në periudhën mes viteve 1886 dhe 2007, me siguri si rezultat i Ligjit të vetëqeverisjes lokale në vitin 1996, një standard në procesin e decentralizimit dhe zhvillimit të vetëqeverisjes lokale.
Edhe pse një numër relevant i ndërmarrjeve publike janë formuar në vitet e 50-ta dhe të 60-ta, shënimet e tyre tregojnë një traditë relativisht të shkurtër në menaxhimin e ndërmarrjeve komunale.
Tabela nr.2 tregon frekuencën e madhe të ndryshimeve në menaxhimin e ndërmarrjeve komunale.
Vetëm 3 menaxherë shërbyen pandërprerë në 10 vitet e fundit, përderisa në komunat e tjera ndryshimet kanë ndodhur madje deri në shtatë herë.
Menaxherët kanë qenë ndërruar mesatarisht në çdo 2.8 vjet.
Pra, është e diskutueshme a thua strategjitë e shëndosha munden të implementohen brenda një afati të tillë kohor.
Ndryshimet e shpeshta në menaxhmentin mund të rezultojnë me planifikim të papërshtatshëm nga komunat ose veprime të pa kënaqshme nga menaxherët e emërtuar.
Pesë komuna raportuan që ndërmarrja e tyre komunale ka e-mail adresë dhe vetëm njëra përmendi ueb faqen e ndërmarrjes komunale.
Kjo konfirmon përdorimin e rrallë të internetit dhe teknologjisë moderne për komunikim nga ana e ndërmarrjeve komunale jo vetëm me qytetarët/ klientët por edhe gjithashtu midis veti në kompani.
Këmbimi më i mirë i informatave nëpërmjet të teknologjisë moderne do të përforconte besimin publik në ndërmarrjen komunale dhe do të mund të ngrejë më lartë përqindjen e grumbullimit të taksave.
Tridhjetë e shtatë prej 67 komunave të vlerësuara raportuan se ndërmarrjet e tyre komunale do të kenë borxhe, me një vlerë të përgjithshme prej 1.175.710.040 MKD.
Borxhet e mëdha në mënyrë serioze ndikojnë në buxhetin komunal dhe kufizojnë efektivitetit e politikave.
Tetëdhjetë e dy përqind të komunave të intervistuara në mënyrë pozitive vlerësuan veprimin e ndërmarrjeve të tyre komunale, përderisa vetëm 53% të qytetarëve të anketuar25 ndajnë lëvdatat e njëjta, në shumicën e rasteve duke klasifikuar shërbimet e ndërmarrjeve të tyre komunale midis 3 dhe 4 në shkallën kur 1 është më së keqi dhe 5 është më së miri.
Pesëdhjetë e dy përqind të shembullit të mendimit tonë publik deklaruan se çmimet e shërbimeve komunale26 janë të papërshtatshme.
Shumica e këtyre qytetarëve (92%) konsiderojnë se çmimet janë shumë të larta dhe vetëm 5% mendojnë se janë më të ulëta se sa duhet.
Gjashtëdhjetë e tre përqind të qytetarëve nuk dakordohen të paguajnë çmime më të larta madje edhe sikur shërbimet të ishin më të mira, dhe 91% thonë se rregullisht i paguajnë taksat komunale.
Të ardhurat e ulëta janë më së shpeshti arsye për llogaritë e papaguara.
Siç u përmend edhe më parë, përcaktimi korrekt i çmimit është njëra prej kërkesave më të rëndësishme për ofrimin e shërbimeve të qëndrueshme dhe efektive.
Vetëm 46% të komunave konsiderojnë se taksat që kërkohen janë në linjë me çmimin e vërtetë të shërbimeve, që domethënë se çmimet janë më të ulëta se sa çmimi i vërtetë në 54% të rasteve.
Kur taksa nuk i mbulon shpenzimet, atëherë ekzistojnë dy opsione: çmimet duhet domosdo të rriten, ose shpenzimet duhet të reduktohen.
Një opsion i tretë është subvencionimi i punës së ndërmarrjes komunale nga ana e buxhetit komunal.
Nevojiten analiza dhe vlerësime të mëtutjeshme lidhur me caktimin e çmimit; rezultatet e fituara tregonin një spektër të madh në përcaktimin e çmimeve midis komunave.
Lidhur me çmimin për grumbullimin e një ton mbeturinash, çmimet e raportuara nga komunat kanë spektër prej disa qindra denarë deri në disa mijëra denarë.
Kjo mund të tregojë se komunat nuk kanë të dhëna të mjaftueshme ose sisteme për ndjekjen e punëve të ndërmarrjeve publike ose se nuk kanë kapacitet të bëjnë vlerësime përkatëse të shpenzimeve dhe çmimeve lidhur me shërbimet e tyre me qëllim që të mund të përcaktojnë çmimet në mënyrë të duhur.
3.3. Si të përmirësojmë punën e ndërmarrjeve komunale?
Kjo anketë hulumtonte problemet me të cilat ballafaqohen komunat në ofrimin e shërbimeve komunale dhe në strategjitë e tyre që të merren me këtë çështje.
Një barë periodike për shumë komuna dhe ndërmarrje komunale është mungesa e resurseve financiare, të cilat nevojiten me qëllim që të blejnë pajisjet e nevojshme.
Edhe qytetarët edhe komunat identifikojnë mungesën e pajisjeve si problemi kryesor i cili pengon dhënien e shërbimeve të përmirësuara.
Numri më i madh i komunave (78%) mendojnë se mungesa e pajisjeve është problemi më i madh për ndërmarrjet komunale.
Nëse i krahasojmë rezultatet e Tabelës nr. 6 të mendimit të komunave dhe mendimeve të qytetarëve në anketën e qytetarëve të porositur nga OSBE-ja do të fitojmë perceptime të kundërta dhe të ndryshme:
Mungesa e ndihmës nga shteti ishte theksuar nga 54% të komunave, që është një numër i rëndësishëm.
Kjo anketë nuk hulumtonte se çfarë lloj i ndihmës shtetërore kërkohet.
Në linjë me këtë anketë publike ne kemi përmendur se 85.5% të komunave deklaruan se dakordohen që Ligji për ndërmarrjet publike është i mirë.
Si shtesë shteti është përgjigjur pozitivisht në kërkesën për zvogëlimin e TVSH-së për shërbimet komunale në 5% që ishte një prej problemeve kryesore për ndërmarrjet publike dhe komunat gjatë anketës së OSBE-së në vitin 2007.
Sipas mendimit të qytetarëve, mungesa e pajisjeve është theksuar si problemi më i madh për ndërmarrjet komunale.
Një numër i madh i qytetarëve mbështesin blerjen e pajisjeve si nevojë, por ata besojnë se kjo duhet të bëhet brenda çmimeve ekzistuese të shërbimeve.
Mendimi i qytetarëve lidhur me punën më “të ndershme” mund të interpretohet si shikim i qytetarëve se kompanitë mund të përmirësojnë mënyrën e zvogëlimit të shpenzimeve të panevojshme.
Përderisa qytetarët nuk dëshirojnë të paguajnë më tepër për shërbimet (Tabela nr. 5) ndërmarrjet komunale dhe komunat sfidohen me gjetjen e mënyrave se si të shfrytëzojnë më së miri mjetet ekzistuese me menaxhimin më të mirë dhe të mundësojnë kushte më të mira financiare duke zvogëluar shpenzimet.
Tabela vijuese nr. 8 tregon se shumica e strategjive të komunave (67%) për të përmirësuar shërbimet i referohet mundësimit të pajisjeve për ndërmarrjet e tyre komunale.
Vetëm 33% të komunave konsiderojnë Partneritetin Publik Privat – PPP si instrument për përmirësimin e shërbimeve; dhe 25% kanë qëllim që të hyjnë në bashkëpunim ndër-komunal – IMC marrëveshje.
Madje edhe më pak konsiderojnë resurset shtesë (gjegjësisht blerjen e shërbimeve nga komunat fqinje).
Nëntëmbëdhjetë përqind të komunave mendojnë se ISO standardet do të përmirësojnë livrimin e shërbimeve komunale.
Kur analizojmë (Tabelën nr. 9) pengesat e përmirësimit të shërbimeve, mungesa e financave konsiderohet si pengesa dominuese për 87% të komunave.
Arsyeja për mungesën e financave në numër të barabartë (34% në të dy rastet) të komunave konsiderohet se është grumbullimi i ulët i taksave dhe çmimet e ulëta të shërbimeve.
3.4. Ndarja e mbeturinave
Anketa vlerësonte gatishmërinë e qytetarëve për të marrë pjesë në riciklimin e mbeturinave, një aktivitet i cili mund të jetë burim i të ardhurave për komunat dhe për ndërmarrjet komunale.
Një shumicë bindëse e popullatës së anketuar do të përbetonte veten në aktivitete për ndarjen e mbeturinave.
Qytetarët në favor të riciklimit të mbeturinave presin që komunat e tyre dhe ndërmarrjet komunale të ndërmarrin aksione siç është blerja e pajisjeve (kontejnerë special), të udhëheqin fushatat për vetëdijen dhe të reduktojnë taksat për shërbimet e tjera komunale.
3.5. Rekomandimet
Shumica e shteteve në tranzicion në Evropën Jug Lindore trashëguan sisteme të dobëta të shërbimeve komunale si rezultat i çmimeve jo reale, ndërmarrjeve komunale jo efikase, mungesës së pajisjeve dhe infrastrukturës të vjetërsuar (gjegjësisht rrjetit të ujit për pije dhe ujërave të zeza).
Që atëherë janë implementuar shumë programe për përmirësimin e ofrimit të shërbimeve dhe pothuajse të gjitha kërkonin investime shtesë dhe krahasime konsekuente për taksat e ngarkuara me çmimin e shërbimeve.
Me fjalë të tjera, eksperienca ka treguar se rezultatet më të mira janë të mundshme në aspektin e shqyrtimit të çmimeve.
Kjo nuk do të thotë se është një zgjidhje e qëndrueshme kur konsiderojmë pengesat ekzistuese ekonomike dhe mospajtimin e përgjithshëm për të pranuar taksa më të larta.
Prandaj është e nevojshme që të shqyrtohen mundësitë e tjera për ofrimin e shërbimeve më efikase dhe më efektive, gjë që do të mundësojë reduktimin e çmimeve për aktivitetet e ndërmarrjes komunale.
Kjo kërkon zhvillim të strategjive dhe planeve të shëndosha me menaxherë me kujdes të zgjedhur dhe më tepër iniciativa për ngritjen e kapaciteteve për personelin ekzistues në ndërmarrjet komunale.
Disa strategji mund të ndiqen për ngritjen e efikasitetit të ndërmarrjeve komunale, për shembull, vlerësimi i kapaciteteve komunale në aspektin e mbulimit të territorit dhe/ ose konsumatorëve të shërbyer.
Kjo do të ndihmonte në zgjedhjen e mënyrës më të mirë dhe më të lirë për ofrimin e shërbimeve (bashkëpunimi ndër-komunal me themelimin e ndërmarrjeve të përbashkëta, Partneritetit Publik Privat ose resurset shtesë duke blerë shërbime nga kompanitë private ose nga ndërmarrjet komunale të komunës fqinje).
Menaxhimi i borxheve momentalisht qëndron si një kërcënim serioz për ndërmarrjet komunale të komunave, si për shumë për të cilën bëhet fjalë ashtu edhe për pamundësinë e theksuar të kompanive dhe të komunave që në mënyrë efikase të merren me të.
Ky problem duhet shpejtë të merret në konsiderim, pa rrezikun e lënies së sektorëve të mëdhenj të varfërisë së popullatë për furnizimet themelore siç është uji.
Për shembull, autoritetet qendrore mund të luajnë një rol ndërmjetësues dhe mundësisht të aftësojnë komunat të marrin kredi prej bankave komerciale nën kushte të preferuara.
Kjo është e nevojshme sepse borxhet e vjetra të ndërmarrjeve komunale e bllokojnë llogarinë e ndërmarrjeve.
Kjo e bllokon punën e ndërmarrjeve sepse pamundëson pagesat e rregullta.
Si shtesë, borxhet e ndërmarrjeve po rriten për shkak të grumbullimit të përqindjes së interesit që është shumë më e madhe se interesi i kredive bankare.
Mundësimi i kredive bankare me qëllim të riprogramimit të borxheve ekzistuese do të mundësonte disa përfitime.
Me shfrytëzimin e kredive bankare ndërmarrjet dhe komunat do të jenë të afta të ripërcaktojnë orarin e borxheve të tyre dhe të planifikojnë pagesën e tyre me këste.
Pagesa e kësteve do të planifikohej në buxhetin e ndërmarrjeve dhe nuk do të bllokonte llogarinë në bankë.
Kjo do të siguronte ofrimin e pandërprerë të shërbimeve dhe shpenzime më të ulëta të ndërmarrjes dhe në të njëjtën kohë edhe të komunës.
Themelimi i këshillit Komunal të Shfrytëzuesve28 do të mund t’ju ndihmonte komunave në përmirësimin e komunikimeve me qytetarët.
Këshilli do të shërbeje si një forum për diskutimin e grumbullimit të taksave dhe negociatat për çmimet përkatëse lidhur me cilësinë e dëshiruar të shërbimeve.
4. Zhvillimi ekonomik lokal
4.1. Prezantimi dhe prapavija ligjore
Ligji për vetëqeverisjen lokale i miratuar në vitin 2002 në mënyrë thelbësore zmadhoi kompetencat e autoriteteve lokale dhe ZHEL (Zhvillimi ekonomik lokal) ishte njëra nga kompetencat e para të transferuara në nivel lokal.
Neni 22 i Ligjit për vetëqeverisjen lokale përshkruan ZHEL si kompetencë e vetëqeverisjes lokale dhe u jep hapësirë komunave që të ndërtojnë metodën e tyre vetanake të planifikimit dhe implementimit të aktiviteteve për ZHEL.
Një pjesë tjetër e rëndësishme e kornizës së përgjithshme ligjore të ZHEL është Ligji për baraspeshimin e zhvillimit rajonal i vitit 2007, qëllimi i të cilit është të përcaktojë qëllimet, rregullat dhe bartësit e politikës për zhvillimin rajonal të planifikimit, financimit dhe shpërndarjes së fondeve për zhvillimin e balancuar rajonal, vlerësimin dhe monitorimin e implementimit të planeve dhe projekteve për zhvillim çështjeve të tjera të lidhura me ta.
Implementim thelbësor i konceptit të Zhvillimit ekonomik lokal kërkon një varg të angazhimeve serioze nga komunat në aspektin e resurseve njerëzore dhe financiare me qëllim që të ruajë rritje dhe përmirësojë standardin e jetesës brenda zonave të komunave të tyre përkatëse.
Ky kapitull përshkruan statusin e ZHEL si një kompetencë e ngërthyer e njësive të vetëqeverisjes lokale edhe nga perspektiva komunale edhe nga perspektiva e biznes komunitetit.
Ai mundëson informata për qasjen aktive të komunave të cilat janë ndërmarrë në aspektin e ZHEL (në bazë sistematike ose ad hoc) dhe gjendjen momentale të planeve për ZHEL, si edhe aktivitetet më të frekuentuara dhe pengesat për implementimin e tyre.
Sa më tepër, ai verifikon ekzistimin e informatave të sakta në nivel lokal operativ si bazë për planifikimin e ardhshëm të ZHEL, rolin dhe rëndësinë e PPP si një instrument i ZHEL, frekuencën e angazhimit të komunave në bashkëpunimin ndër-kufitar dhe rolin dhe aktivitetet e implementuara brenda rajoneve ekzistuese të planifikuara për zhvillimin e balancuar rajonal.
Një shqyrtim i metodave financiare për aktivitetet e zbatuara nga nëpunësit e ZHEL ose prej ZHEL koordinatorëve do të ndiqet nga trendet e shpërndarjes së buxheteve komunale për ZHEL dhe nga të priturat kryesore nga qeveria qendrore.
Gjithashtu do të shfaqet edhe një shikim i buxheteve komunale të shpërndara për balancimin e zhvillimit rajonal.
Së fundi, kapitulli tregon për përpjekjet e komunave që të përmirësojnë biznes klimën dhe perceptimin e biznes komunitetit lidhur me rëndësinë dhe suksesin e tyre.
4.2. Komunat
Rezultatet tregojnë se 61 përqind të komunave të anketuara formalisht kanë planifikuar aktivitetet e tyre për ZHEL për periudhën 2007 - 2008.
Mund të vërehet një rritje prej 6.7 përqind kur të krahasohet me rezultatet e anketës së vitit të kaluar.
Strategjitë komunale për ZHEL janë më së shumti të planifikuara për periudhën kohore pre 4 ose 5 viteve.
Dymbëdhjetë e gjysmë përqind të komunave kanë mbuluar periudhën 2003 – 2008 dhe 40.3 përqind kanë mbuluar periudhën 2007 - 2013.
Një numër i vogël i komunave tanimë kanë zhvilluar plane afatgjate për ZHEL (për shembull, plani i ZHEL i komunës Tearcë mbulon periudhën 2006 - 2016 dhe Velesi ka planifikuar ZHEL deri në vitin 2020).
Pengesat më të zakonshme që parandalojnë komunat nga implementimi i rehatshëm i planeve të tyre për ZHEL janë të theksuara në Grafikun 1.
Shtatëdhjetë e tre presje gjashtë përqind prej administratës së intervistuar kishte identifikuar mungesën e fondeve si barrë kryesore, ndërsa 37.5 përqind raportojnë mungesën e bashkëpunimit me biznes komunitetin lokal dhe 29.17 përqind tregojnë mungesën e kapaciteteve administrative dhe infrastrukturën e varfër.
Gjashtëmbëdhjetë përqind të komunave pranojnë planifikimin e mirë si pengesën më të zakonshme të implementimit të ZHEL (afate joreale në planet për ZHEL), përderisa disa komuna referohen te mungesa e bashkëpunimit me qeverinë qendrore.
Lidhur me aktivitetet e implementuara në periudhën kohore 2007 – 2008 për përmirësimin e zhvillimit ekonomik lokal, komunat kanë konsideruar si vijon:
Gjashtëdhjetë e një komuna kanë përmirësuar infrastrukturën lokale;
Pesëdhjetë e dy përqind kanë bërë aktivitete promovuese (fushata, panaire, kontakte personale me biznes komunitetin);
Tridhjetë e gjashtë përqind kanë përmirësuar dhe standardizuar procedurat e tyre administrative;
Gjashtëmbëdhjetë përqind kanë minimizuar nivelin e tatimeve për kompanitë lokale;
Dhjetë kanë themeluar partneritet publik – privat; dhe
Nëntë janë organizuar në kuadër të rrjetit rajonal ekonomik ose rrjetit të biznesit.
Pesëdhjetë e pesë prese dy përqind kanë konfirmuar se ata kanë unifikuar dhe azhurnuar bazën e të dhënave për biznesin ekzistues dhe 41.2 përqind nuk kanë prodhuar asnjëherë.
Njëzet e gjashtë përqind prej komunave të cilat kanë krijuar bazën e të dhënave për bizneset ekzistuese të azhurnuar brenda rrjedhjes së viteve 2006 dhe 2007, ndërsa tre komuna të tjera kanë bërë ndonjë azhurnim më të ri gjatë vitit 2008.
Mesatarisht, shumica e komunave kanë shpërndarë midis 1 deri në 10 përqind prej buxhetit të tyre për ZHEL në periudhën 2006 - 2008.
Tabela 2 tregon shënimet e trendeve rritëse në shpërndarjen e buxheteve komunale për ZHEL në vitet 2007 dhe 2008 në krahasim me vitin 2006.
(Në vitin 2006, vetëm 8.3 përqind të komunave kishin shpërndarë midis 1 dhe 10 përqind për buxhetet e aktiviteteve të ZHEL, përderisa në periudhën 2007 dhe 2008 ky numër shtohet në 16.7 përqind dhe 23.6 përqind gjegjësisht).
Në anën tjetër, përqindja e komunave të cilat shpërndajnë më pak se 1 përqind për aktivitetet e ZHEL ka rënie në periudhën 2006 - 2008.
Rreth 4 deri në 5 përqind të komunave deklaruan se ata kanë ndarë më shumë se dhjetë përqind (në disa raste madje edhe më tepër se 50 përqind) të buxheteve të tyre për aktivitetet e ZHEL, por në rastet e tilla shifrat përfshijnë edhe grantet e donatorëve të dedikuara për ZHEL.
Përafërsisht, vetëm një e treta e komunave kanë vendosur partneritet publiko privat (PPP), ku shumica e aktiviteteve të zakonshme të implementuara janë të shënuara më poshtë, të klasifikuara në bazë të prioriteteve:
Financimi i ndërtimit të infrastrukturës (rrugë, furnizim me ujë, etj);
Mbështetje e ndërtimit të shkollave;
Mbështetje e ndërtimit të biznes qendrave;
Mbështetje e ndërtimit të tregjeve komunale;
Mbështetja në përpilimin e projekt dokumenteve.
Tridhjetë e gjashtë komuna theksojnë se kanë qenë pjesë e bashkëpunimit ndërkufitar në periudhën 2007 - 2008.
Më së shpeshti ata janë të angazhuara në bashkëpunimin ndërkufitar me shtetet fqinje në sferat e turizmit, kulturës dhe mbrojtjes së ambientit (mjedisit) jetësor.
Gjashtëdhjetë e tre përqind kanë raportuar se ata kanë emëruar përfaqësuesit për qendrën për zhvillimin e balancuar rajonal32 të rajonit të planifikuar në të cilin ata bëjnë pjesë; ndërsa 25 përqind nuk kanë përcaktuar asnjë person.
Të ndarë nëpër rajone, komunat të cilat kanë përfaqësuesit e tyre në qendrat gjegjëse për zhvillimin e balancuar rajonal janë të prezantuara në tabelën 1.
Shtatëdhjetë e katër përqind të komunave kanë deklaruar se qendrat e tyre për zhvillimin e balancuar rajonal janë në procesin e përpilimit të strategjive dhe planeve zhvillimore.
Vetëm 18 përqind të komunave kanë deklaruar se implementimi i planeve zhvillimore kanë filluar në rajonet e tyre përkatëse planifikues.
Rreth 6.8 përqind të komunave besojnë se qendrat e tyre nuk kanë implementuar asnjë aktivitet për zhvillimin e balancuar rajonal deri tani. (Shiko grafikun 3).
Njëzet e katër përqind të komunave kanë raportuar se ata kanë përcaktuar më pak se një përqind prej buxhetit të tyre komunal për zhvillimin e balancuar rajonal në periudhën 2007 - 2008.
Tabela 2 jep një pasqyrë të numrit të këtyre komunave për rajonet e planifikimit dhe vlerën mesatare të buxhetit komunal të përcaktuar për zhvillimin e balancuar rajonal.
Fondet prej buxhetit qendror për zhvillimin e balancuar rajonal34 në periudhën 2007 – 2008 ishin pranuar vetëm prej 3 komunave, me një shumë të përgjithshme prej 2.453.200 MKD.
Si krahasim, para miratimit të Ligjit për zhvillimin e balancuar rajonal, shumë më tepër fonde prej buxhetit qendror janë përcaktuar për qëllime të zhvillimit rajonal (shiko tabelën 3).
Burimi:“Monitorimi dhe Implementimi i Parimit të Qeverisjes së mirë me Fondet publike”, draft raporti, FOSIM, 2008Lidhur me metodat e financimit të aktiviteteve të ZHEL (të dhënat relevante tregohen në grafikun 4), rreth 87.5 përqind të komunave shfrytëzojnë ndihmën e donatorëve, pothuajse numri i njëjtë i tyre ishin të aftë që të mundësojnë fonde prej buxhetit komunal për ZHEL në periudhën 2007 - 2008.
Njëzet e gjashtë presje tre përqind shfrytëzojnë partneritetin me biznes komunitetin lokal si një metodë e financimit të aktiviteteve për ZHEL dhe një pjesë e rëndësishme deklarojnë se kanë shfrytëzuar fonde qeveritare.
Krahasuar me periudhën 2006 - 2007, gjatë së cilës vetëm 53 përqind të komunave kanë deklaruar se kanë përcaktuar fonde prej buxheteve komunale për ZHEL, një rritje prej afërsisht 30 përqind është raportuar për periudhën 2007 - 2008.
Grafiku 5 përshkruan perceptimin komunal për shkallën e papunësisë.
Shumica e komunave (rreth 33.33 përqind), kanë shënuar shkallë papunësie midis 30 dhe 40 përqind, në mënyrë të barabartë të ndarë në komunat urbane dhe rurale.
Pothuajse 31 përqind të komunave kanë raportuar shkallë të papunësisë më të lartë se 40 përqind, me komunat rurale që dominojnë në këtë grup.
Katërmbëdhjetë komuna kanë raportua shkallë papunësie midis 20 dhe 30 përqind dhe vetëm 6 komuna midis 10 dhe 20 përqind.
4.3. Perceptimi i qytetarëve (anketa e mendimit publik)
Rezultatet e anketës së mendimit publik tregojnë se 59.26 përqind të biznes komunitetit35 presin që komunat të tërheqin investitorë; ndërsa një përqindje e rëndësishme (53.09%) presin që komuna t’ju mundësojë bizneseve fonde për investim (grafiku 6).
Siç është theksuar në grafikun 7, 70.37 përqind të biznesmenëve të anketuar nuk konsiderojnë se komuna e tyre i kryen me sukses kompetencat e saj për ZHEL.
Vetëm 18.52 përqind mendojnë se ekziston përmirësim i biznesit në nivel lokal që nga transferimi i kompetencave.
Lidhur me Partneritetin Publik Privat (PPP), dyzet e tetë përqind janë përgjigjur se në komunat e tyre përkatëse nuk ekziston asnjë formë e PPP; përqindje e njëjtë as nuk e dinë se ekziston ndonjë PPP.
Vetëm rreth 4 përqind konfirmuan ekzistimin e PPP, prej të cilëve 1.2 përqind deklaruan se kanë pjesëmarrje aktive të PPP në komunën e tyre.
4.4. Konkludime dhe rekomandime
Prej rezultateve të anketës mund të konkludohet se një numër i rëndësishëm i komunave ndjekin një qasje sistematike në planifikimin e ZHEL të tyre.
Një rritje në krahasim me periudhën 2006 – 2007 është shënuar lidhur me numrin e komunave të cilat përpilojnë plane për ZHEL, kryesisht duke mbuluar një periudhë prej 4 deri 5 vite.
Qasja te fondet duket sikur paraqitet si pengesa më e madhe në implementimin e planeve të ZHEL dhe bashkëpunimi me biznes komunitetin dhe kapacitetet e forta administrative janë të identifikuara si të dobëta.
Kur ndërtohet një biznes i favorshëm dhe ambient investimi, komunat kryesisht përqendrohen në përmirësimin e infrastrukturës lokale, aktiviteteve promovuese (fushata, panairet) dhe standardizimin e procedurave administrative.
Vetëm një numër i vogël e pranojnë PPP, rrjetin ekonomik rajonal dhe zvogëlimin e tatimeve për personat juridik lokal të biznesit si një metodë efektive për ruajtjen e ZHEL.
Edhe pse janë regjistruar trende pozitive në përcaktimin e buxheteve lokale për ZHEL, fondet edhe më tutje janë relativisht të ulëta.
Kjo vërteton se ZHEL nuk është trajtuar si një kompetencë kryesore prej shumicës së komunave.
Kur implementohet ZHEL, komunat mbështeten në ndihmën e donatorëve në masë të njëjtë sa ata përdorin fondet e buxhetit komunal.
Trendet pozitive në krahasim me periudhën 2006 – 2007 janë vështruar në shfrytëzimin e që të tre metodave financiare (buxheti komunal, ndihma e donatorëve dhe PPP).
Komunat e angazhuara në bashkëpunimin ndërkufitar me shtete fqinje, më së shumti ndjekin projektet në turizëm, kulturë dhe mbrojtjen e ambientit (mjedisit) jetësor.
Më shumë se gjysma e komunave kanë përcaktuar përfaqësuesin e tyre në qendrat e zhvillimit të balancuar rajonal, por shumica e qendrave të themeluara janë edhe më tutje në procesin e zhvillimit të strategjive dhe planeve të tyre të zhvillimit rajonal.
Sipas rezultateve të Anketës, vetëm rajonet e planifikimit Pollogu, Pellagoni dhe Lindje kanë filluar implementimin e planeve të tyre për zhvillimin e balancuar rajonal.
Një qendër për zhvillimin e balancuar rajonal edhe më tutje nuk është themeluar (rajoni jugperëndimor).
Komunat e rajonit verilindor kanë përcaktuar mesatarisht përqindjen më të madhe të buxheteve të tyre për zhvillimin e balancuar rajonal, të ndjekur nga rajoni Pellagoni, Juglindja dhe Lindje.
Rajonet e tjera, sipas rezultateve të Anketës, nuk mbështeten në buxhetet komunale kur planifikojnë zhvillimin e tyre.
Edhe pse Ligji për Zhvillimin e Balancuar Rajonal përcakton në vit së paku 1% të BPN (afërsisht rreth 45 milion euro) nëpërmjet të buxhetit shtetëror të përcaktohen për këtë qëllim, shumë pak komuna theksojnë se kanë pranuar fondet prej buxhetit shtetëror për zhvillimin e balancuar rajonal në periudhën 2007 - 2008.
Kjo, e mbështetur me atë që është theksuar në raportin e FISHHM, dërgon kah konkludimi i përgjithshëm se mbështetja financiare për zhvillimin e balancuar rajonal e ofruar nga buxheti shtetëror është larg nga niveli i fiksuar ligjor, prandaj Qeveria qendrore dështoi të plotësojë obligimin e saj.
Komunat tregojnë vetëdije për nevojën për të prekur zhvillimin ekonomik lokal në mënyrë efektive dhe si pasojë e kësaj edhe numrin e madh të papunësisë.
Komunat rurale janë në veçanti të kërcënuara nga papunësia e madhe, që tanimë është duke shkaktuar emigrime të mëdha në zonat urbane dhe jashtë shtetit.
Afaristët lokal kryesisht presin që nëpunësit zyrtar të krijojnë një biznes mjedis të favorshëm për investimet, dhe shumica e tyre edhe më tutje presin që komunat të krijojnë fonde për investime të biznesit dhe të krijojnë mundësi konkrete për punësime.
Një numër i rëndësishëm i afaristëve nuk mendojnë se komunat e tyre në mënyrë të duhur kanë luajtur rolin e tyre në ZHEL dhe vetëm një e katërta ndjejnë disi një lloj përmirësimi që nga transferimi i kompetencave.
Fakti që vetëm disa afaristë kanë qenë në mënyrë aktive të përfshirë në partneritetet publiko private me komunat e tyre gjegjëse tregon për mosekzistimin e bashkëpunimit midis këtyre të dyve.
Ndërtimi i infrastrukturës, standardizimi, procedurat administrative (e preferuar ISO certifikimi), zbatimi i drejtë i ligjit dhe biznes ambienti i parashikueshëm (tatimet lokale dhe taksat e aplikueshme për personat juridik) janë parakushtet kryesore për tërheqjen e investitorëve nga vendi dhe nga jashtë.
Komunat nuk kanë një bazë solide për planifikimin e ardhshëm të ZHEL.
Ata kanë nevojë për azhurnimin e të dhënave të tyre për personat juridik të biznesit lokal nëse dëshirojnë ti mbështesin ata, dhe këta kërkojnë qasje më serioze dhe investime më të larta komunale për ZHEL.
Mund të konkludohet se ekziston nevoja për ndërtimin më të madh të kapaciteteve për nëpunësit e ZHEL në planifikimin strategjik, qasjen deri te fondet e donatorëve, përpilimin e dokumenteve të duhura për aplikim dhe themelim të partneriteteve më biznes komunitetin dhe shoqërinë civile.
Si shtesë, komunat kanë nevojë të përmirësojnë qasjen deri te të gjitha informatat relevante për ndërmarrësit lokal.
Krahasuar me periudhën 2006 - 2007, nuk është bërë ndonjë përparim në aspektin e ruajtjes së bashkëpunimit lokal midis komunave dhe biznes komuniteteve për qëllime të ZHEL.
Afaristët dhe sipërmarrësit privat nevojitet të rifreskojnë komunikimet me komunat dhe të njohin ata si partnerë, e jo si një pengesë burokratike.
Një fushatë e gjithëmbarshme në shtet për vetëdijen publike për të gjithë palët e interesuara (afaristët, sektorin civil dhe nëpunësit komunal) do të ndihmonte në përforcimin e përfitimeve të përbashkëta të kulturës së bashkëpunimit.
Roli jetik i partneritetit publiko privat duhet gjerësisht të njihet si vegël shtytës për reduktimin e papunësisë, varfërisë dhe përmirësimin e standardit të jetesës.
Qeveria qendrore duhet të plotësojë obligimet e saja të ndërmarra me Ligjin për Zhvillimin e balancuar rajonal dhe komunat duhet të bashkojnë kapacitetet infrastrukturore, natyrore dhe financiare në drejtim të ndërtimit të rrjetit të përbashkët për bashkëpunim.
Interesi i donatorëve në zbatimin e Ligjit ndihmon tepër shumë për të arriturat në sferën ë Zhvillimit Ekonomik Lokal.
5. Financat komunale
5.1.1. STATUSI I DECENTRALIZIMIT FISKAL
Korriku i vitit 2008 shënoi fundin e vitit të tretë që kur filloi decentralizimi fiskal në shtet, dhe për një numër të madh të njësive të vetëqeverisjes lokale, viti i parë në fazë e dytë të decentralizimit fiskal.
Në bazë të Ligjit për financimin e njësive të vetëqeverisjes lokale, Qeveria në janar të vitit 2007 themeloi një Komision përgjegjës për monitorimin e nivelit të plotësimit të kërkesave për tu futur në fazën e dytë të decentralizimit fiskal nga komunat.
Rezultatet përfundimtare të të gjitha njësive të vetëqeverisjes lokale duhej të vlerësoheshin brenda 24 muajve të decentralizimit fiskal dhe komunave të cilat prezantonin veprimet e tyre në linjë me kushtet e përcaktuara në Ligj36 me qëllim që të fitojnë hyrjen në fazën e dytë.
Komisioni mendonte se 42 komuna37 janë të gatshme të futen në fazën e dytë që nga shtatori i vitit 2007, të ndjekur nga 9 komuna shtesë38 në 1 janar 2008, 6 komuna39 në 1 prill 2008 dhe 5 komuna në 1 korrik 2008.
Raporti më i ri i Ministrisë së financave parashikon përfshirjen edhe të 4 komunave të tjera që nga 1 janari 2009, por edhe më tutje nuk janë miratuar nga Qeveria.
Nëse Qeveria e pranon raportin, 66 njësi të vetëqeverisjes lokale së shpejti do të përfshihen në fazën e dytë të decentralizimit fiskal.
Këta komuna pranojnë bllok dotacione për financimin e disa kompetencave (shkollimin fillor dhe të mesëm, kulturën, mirëqenien sociale, mbrojtjen e fëmijëve dhe kujdesin shëndetësor).
Si shtesë e granteve me qëllim të dedikuar që tanimë kanë vendin për financimin e këtyre kompetencave, bllok dotacionet e parashikuara për fazën e dytë mbulojnë rrogat e personelit (p.sh. mësimdhënësve) të punësuar në institucionet tanimë do të financohen nga njësitë e vetëqeverisjes lokale.
Administrimi i fondeve të rritura nënkupton posedimin e kapaciteteve përkatëse administrative në pjesën e komunave që të menaxhojnë këta fonde.
Metodologjia për përcaktimin e bllok dotacioneve për vitin 2009 ishte e botuar në qershor 2008.
Ministria e Financave përcaktoi shumën e saktë që duhet të pranojnë komunat në vitin 2009 prej bllok dotacioneve, tatimit të vlerës së shtuar dhe tatimeve personale me vonesë të shkurtër nga afati i fundit i përcaktuar në Ligjin për financimin e njësive të vetëqeverisjes lokale (30 shtator).
Deri më sot, 19 komuna edhe më tutje nuk janë të përfshira në fazën e dytë të decentralizimit fiskal.
Nëntë prej tyre as nuk i plotësojnë kushtet lidhur me fazën e parë (gjegjësisht punësimin e 3 personave në sferën e financave dhe 2 në administrimin e tatimeve).
Pesëmbëdhjetë komuna janë të penguara nga borxhet e vazhdueshme dhe llogaritë e tyre bankare janë momentalisht të bllokuara.
Bashkësia e Njësive të Vetëqeverisjes Lokale (BNJVL) vlerëson se borxhi i përbashkët i komunave tani është zvogëluar prej 51 në rreth 10 milionë euro që nga fillimi i procesit të decentralizimit.
5.1.2. AMENDAMENTET KRYESOR TË LEGJISLACIONIT NË SFERËN E FINANCIMIT LOKAL
Që nga korriku 2007 disa ndryshime legjislative janë prezantuar me qëllim të përmirësimit të kushteve financiare të njësive të vetëqeverisjes lokale.
Ndryshimet më të rëndësishme kanë të bëjnë me aktet ligjore vijuese:
- Ligji për ndryshimin dhe plotësimin e Ligjit për Buxhetet (Gazeta Zyrtare, Nr. 4/08, 103/08)
- Ligji për tatimet e pronësisë (Gazeta Zyrtare, Nr. 92/07)
- Ligji për tokën ndërtimore (Gazeta Zyrtare, Nr. 82/08)
- Ligji për ndryshimin dhe plotësimin e Ligjit për ndërtime (Gazeta Zyrtare, Nr. 82/08)
Risia kryesore e prezantuar me Ligjin për ndryshimin dhe plotësimin e Ligjit për Buxhetet ka të bëjë me obligimet e njësive të vetëqeverisjes lokale për miratimin e planeve tre vjeçare për programet e zhvillimit përveç programeve të përgjithshme dhe të veçanta.
Planet duhet të jenë në përputhje me Letrën qarkulluese për Buxhetin të dërguar nga Ministria e financave, dhe do të duhet të dorëzohet nga kryetarët e komunave pranë këshillave komunale për miratim deri në 20 tetor të secilit vit kalendarik për periudhën vijuese tre vjeçare.
Pasi që të miratohet nga Këshilli, ky plan bëhet pjesë përbërëse e buxhetit komunal.
Prezantimi i planeve shumë vjeçare imponon shkathtësi të nevojshme për planifikim dhe njohje të menaxhimit financiar nga ana e administratës komunale përgjegjëse për çështjet financiare.
Me ndryshimet e reja, kryetarët e komunave munden të vendosin të ngrenë pagesat e borxheve nëse të ardhurat janë më të larta se sa janë planifikuar.
Sa më tepër, afati i fundit për miratimin e rebalancit të buxhetit tani është vazhduar nga 1 shtatori në 15 nëntor.
Amendamentet e Ligjit për tatimet e pronësisë i cili hyri në fuqi në 1 janar të vitit 2008 ju lejon kryetarëve të komunave që të shlyejnë – në bazë të miratimit nga ana e këshillit komunal – përgjegjësinë e tatimeve nëse shpenzimi për grumbullim është dëshmuar se tejkalon shumën që duhet mbledhur.
Disa ndryshime u prezantuan me ndryshimet në Ligjin për tokën ndërtimore dhe Ligjin për ndryshimin dhe plotësimin e Ligjit për ndërtime.
Neni 56 i Ligjit për ndryshimin dhe plotësimin e Ligjit për ndërtime kërkon që organi administrativ përgjegjës për zbatimin e aktiviteteve financiare (njësia e financës në komunë), do të duhet të transferojë të ardhurat për pagesat e urbanizimit të tokës ndërtimore dhe pagesat për përpilimin e planeve urbane41 në llogarinë e organeve administrative shtetërore (Agjencia për planifikim hapësinor) përgjegjëse për urbanizimin e tokës, pasi që aktet ligjore të jenë në kohë të lëshuara nga komuna.
Shuma e përgjithshme e këtyre të ardhurave ndahet në 30% për shtetin/ buxhetin qendror (për përpilimin e planeve hapësinore të shtetit) dhe 70% për komunat të cilat i implementojnë ato.
Sipas Nenit 14 të ligjit për tokën ndërtimore, të ardhurat prej shitjes dhe dhënies me qira të tokës publike ndërtimore do të ndahen midis autoriteteve qendrore dhe komunave në marrëdhënie 60:40.
Për urbanizimin42 e tokës ndërtimore, investitorët duhet të paguajnë një taksë dhe lartësia e saj varet nga niveli i urbanizimit, gjegjësisht infrastrukturës komunale e cila tanimë ekziston në atë vend.
Të ardhurat në fjalë do të futen në buxhetin komunal dhe duhet të ndahen për financimin dhe urbanizimin e tokës ndërtimore.
Një ndryshim tjetër i cili vlen që të përmendet është ndryshimi i Ligjit për regjistrin Qendror.
Nga korriku 2008, njësitë e vetëqeverisjes lokale, së bashku me Qeverinë dhe organet e tjera administrative, mund të përdorin të dhëna nga Regjistri Qendror pa pagesë.
Si rezultat, njësitë e vetëqeverisjes lokale mund të përdorin të dhënat e të gjithë personave juridik që janë subjekt i pagesave për shfrytëzimin e mjeteve në territorin e tyre të shënuar në regjistrin tregtar.
Si shtesë, Regjistri Qendror rregullisht do të informojë njësitë e vetëqeverisjes lokale lidhur me azhurnimet; kjo do të mundësojë mirëmbajtje efikase të regjistrave për tatimpaguesit në komunat.
5.1.3. STRUKTURA E TË ARDHURAVE DHE SHPENZIMEVE KOMUNALE
1.3.1. Struktura e të Ardhurave komunale
Të ardhurat e vetëqeverisjes lokale janë shtuar disa herë që nga fillimi i decentralizimit fiskal në vitin 2005.
Rritja e parë e madhe u regjistrua në vitin 2006 dhe e dyta në vitin 2008, në korrespondencë me fillimin e secilës nga dy fazat e decentralizimit fiskal.
Ndryshe nga viti 2005 – kur buxhetet lokale zgjeruan numrin e programeve (për të plotësuar transferimin e kompetencave nga niveli qendror në nivel lokal) – në 12 muajt e fundit, shuma e të ardhurave për financimin e numrit të njëjtë të programeve/ kompetencave të decentralizuara është shtuar.
Rritje e veçantë si rezultat i bllok dotacioneve që mbulojnë rrogat e personelit në arsim, kulturë dhe shërbimin social është regjistruar në transferimet dhe grantet.
Trendi i të ardhurave komunale në periudhën 2004 - 2007, si edhe struktura e tyre për kategoritë e të ardhurave është paraqitur në tabelën vijuese.
Të ardhurat komunale në vitin 2007 ishin 40 përqind më të larta se në vitin 2006.
Struktura e kategorive të të ardhurave në vitin 2007 mbeti pothuajse e ngjashme me atë në vitin paraprak, pasi që transferimet dhe grantet (49.33%) edhe më tutje përfaqësojnë hyrjen kryesore në shumën e akumuluar e të ardhurave, të ndjekura nga të ardhurat prej tatimeve (37.78%) dhe të ardhurat pa tatime (11.81%).
Trendi i të ardhurave lokale sipas kategorive gjatë periudhës 2004 – 2007 është treguar në grafikun vijues.
Nëse decentralizimi fiskal duhet që përfundimisht ti bëj njësitë e vetëqeverisjes lokale më pak të varura nga transferimet qeveritare, mund të vërehet një trend pozitiv në shtet.
Të ardhurat prej tatimeve në vitin 2007 ishin 22.16% më të lartë se sa në vitin 2006, një rritje më e qëndrueshme se sa ajo që u arrit midis viteve 2006 dhe 2005 (+9.25%).
Dinamika të ngjashme në rritjen e transferimeve dhe granteve u regjistruan në 2007 - 2006 (+63.37%) dhe në 2006-2005 (+65.87%).
Të dhënat lidhur me vitin 2006 mund të shpjegohen me vitin e parë të plotë të kompetencave të decentralizuara dhe skemave të reja financiare (financimi nga të ardhurat vetanake dhe transferimet dhe grantet).
Në vitin 2007, rritjet janë rezultat i bllok granteve të dedikuar për komunat të cilat u futën në fazën e dytë të decentralizimit fiskal.
Gjithsesi, pjesa e të ardhurave të vetëqeverisjes lokale në vitin 2007 prej BPN (3.38%) edhe më tutje e vendos shtetin në vendin e fundit nëse krahasohet me shtetet në rajon të cilat para pak kohe u pranuan në Bashkimin Evropian, madje edhe pse këta parametra rriten prej vitit në vit (2.65% në 2006, 2.01% në 2005, 1.87% në 2004).
Në vitin 2007 të ardhurat lokale për banor kishin shumën 5.536 denarë45 gjegjësisht +40% në krahasim me vitin 2006 (3.973 denarë).
Prej 51 komunave të cilat i mundësuan të dhënat për të ardhurat e përgjithshme të tyre në vitin 2007, nuk është shënuar ndonjë ndryshim i rëndësishëm midis komunave rurale (2.173.63 denarë për banor mesatarisht) dhe urbane (2.,479.62 denarë për banor).
Gjithsesi, disbalancim i rëndësishëm mund të zbulohet kur krahasojmë komunat veç e veç në shtet.
Për shembull, komunat me të ardhura më të larta për banor (Qendra) tregojnë shumë prej 9.582 denarë, e ndjekur nga Komuna Demir Hisar dhe Komuna Resnjë.
Sa për transferimet nga buxheti qendror dhe buxhetet e fondeve, Komuna e Manastirit udhëheq listën e komunave të vlerësuara e ndjekur nga Komuna e Karposhit dhe Komuna e Gjorçe Petrovit.
Të ardhurat e përgjithshme në vitin 2007 sipas rajoneve statistikore janë paraqitur në tabelën vijuese.
Pa habitje, rajoni i Shkupit zë vendin e parë edhe në aspektin e të ardhurave të përgjithshme edhe në të ardhurat mesatare për rajon.
1.3.2. Struktura e Shpenzimeve komunale
Njësitë e vetëqeverisjes lokale janë përgjegjëse për financimin e të gjitha kompetencave të shënuara në Ligjin për vetëqeverisjen lokale.
Burimet adekuate për të ardhurat kanë rëndësi kyçe për zbatimin e suksesshëm të këtyre kompetencave.
Shpenzimet lokale 2004 – 2007 të strukturuara sipas kategorive janë shënuar në tabelën më poshtë.
Në vitin 2007 struktura e shpenzimeve mbetet e ngjashme me atë të regjistruar në vitin 2006.
Rritja më e madhe ju referohet rrogave dhe pagesave mujore në arsim, kulturë dhe shërbimin social, që tani janë në listën e pagesave të komunës dhe të financuara nëpërmjet të bllok dotacioneve.
Në shifra absolute, subvencionet dhe transferimet kanë rritje prej 61.49% në krahasim me vitin 2006, derisa mallrat dhe shërbimet shkuan më lartë për 14.72%.
Tendencat në shpenzimet e vetëqeverisjes lokale 2004 – 2007 janë paraqitur në grafikun më poshtë.
Në vitin 2007 pjesa e shpenzimeve të vetëqeverisjes lokale në BPN49 rritet me 2.91%.
Kjo paraqet rritje të vogël nga viti 2006 (2.47 %), edhe pse edhe më tutje e pamjaftueshme për të lëvizur shtetin nga pozita e fundit kur krahasohet me shtete që para ca kohe u futën në Bashkimin Evropian.
Këta numra mund të vërehen në tabelën vijuese.
5.2. REZULTATET KRYESORE
5.2.1. Gjendja momentale e njësive të vetëqeverisjes lokale
Kushtet e përgjithshme financiare në njësitë e vetëqeverisjes lokale
Tre vjet pas fillimit të procesit të decentralizimit fiskal shumica e komunave tanimë kanë arritur në fazën e dytë.
Komunat e anketuara i pyetën lidhur me vështirësitë kryesore në implementimin e decentralizimit.
Gjashtëmbëdhjetë prej 72 komunave të vlerësuara thonë se momentalisht janë jashtë fazës 2.
Arsye kryesore e raportuar janë borxhet e papaguara (11 komuna), mungesa e personelit për menaxhimin financiar (2 komuna) dhe mungesa e personelit për administrimin e tatimeve dhe taksave (3 komuna).
Shumica e këtyre komunave ndërmarrin aktivitete të ndryshme për tejkalimin e situatës.
Tabela vijuese thekson përpjekjet e tyre për hyrjen në fazën e dytë.
Me qëllim që të vazhdojnë me reformat e vetëqeverisjes lokale, të gjitha komunat duhet të hyjnë në fazën e dytë të decentralizimit fiskal gjatë periudhës së vitit 2009.
5.2.2. Procesi i buxhetimit
Procesi i buxhetimit dhe Buxheti me pjesëmarrje
Decentralizimi fiskal – në veçanti në fazën e dytë – kërkon ngritjen e kapaciteteve të komunave në sferën e menaxhimit financiar dhe procesin e buxhetimit.
Në tre vitet e fundit kapacitetet lokale për planifikimin dhe ekzekutimin e buxhetit janë ngritur në mënyrë të rëndësishme.
Në krahasim me vitin 2005 (41 %) dhe 2006 (31 %), në vitin 2007 vetëm 11% prej të anketuarve nuk e kishin miratuar kalendarin e buxhetit për aktivitetet e tyre të buxhetit për vitin 2008.
Ja vlen edhe të theksohet se ky instrument shërben si vegël për përmirësimin e planifikimit, përcaktimin e afatit të fundit për secilin aktivitet ne procesin e buxhetit, si edhe për përcaktimin e rolit dhe pjesëmarrjen gjegjësisht të dhënat e nevojshme nga palët e interesuara relevante.
Shumica e njësive të vetëqeverisjes lokale fituan praktikën e ndjekjes së kalendarit të buxhetit.
Pothuajse 82% të komunave të anketuara raportuan se ata e ndjekin atë, gjë kjo që është një përmirësim i rëndësishëm në krahasim me 66.7% të anketës së vitit të kaluar.
Arsyeja kryesore për mos përdorimin e kalendarit të buxhetit është mungesa e besimit në instrumentet e tilla.
Me miratimin dhe ndjekjen e kalendarit të buxhetit, njësitë e vetëqeverisjes lokale do të jenë të afta në kohë të duhur të planifikojnë inkuadrimin e qytetarëve në disa faza të miratimit të buxhetit dhe të ekzekutimit të buxhetit.
Kjo do të siguronte një nivel më të lartë të transparencën dhe llogaridhënies në menaxhimin e komunës, dhe si pasojë e kësaj, edhe rritjen e të ardhurave prej tatimeve lokale.
Ekziston një korrelacion i qartë midis miratimit të kalendarit të buxhetit dhe nivelit të buxhetimit me pjesëmarrje, siç tregohet edhe në tabelën më poshtë.
Kjo anketë flet se 80.6 përqind të të anketuarve përfshijnë qytetarët në procesin e buxhetimit, më pak se 88.5 përqind të regjistruara në vitin 2007, por më tepër se në vitin 2006, kur vetëm 67 përqind deklaruan se kanë përfshirë në procesin e buxhetimit nëpërmjet të debateve publike.
Shumica e njësive të vetëqeverisjes lokale (40.3 përqind) organizojnë deri në 5 takime vjetore për përcaktimin e prioriteteve që duhet të financohen në vitin e ardhshëm.
Shifrat tregojnë frekuencën e mbledhjeve publike për temat e buxhetit të prezantuara në grafikun më poshtë.
Njësitë e vetëqeverisjes lokale organizojnë evenimente publike për të prezantuar llogaritë vjetore (gjegjësisht implementimin e buxhetit të vitit të kaluar dhe buxhetit për vitin e ardhshëm).
Mbledhjet e tilla kanë ndikim të madh në transparencën dhe llogaridhënien, si edhe ju mundësojnë qytetarëve që të njihen me menaxhimin e fondeve lokale.
Rezultatet në prezantimet vjetore te llogarive për vitit 2007 dhe 2008 janë ilustruar më poshtë.
Evenimentet publike tanimë nuk janë mënyra kryesore e informimit të qytetarëve për buxhetin e komunës.
Nëse në vitin 2007 shumica e të anketuarve (93.2 përqind) përdornin mbledhjet me qytetarët për të prezantuar buxhetin e vitit 2007 dhe llogarinë vjetore të vitit 2006, këtë vit 39 të njësive të vetëqeverisjes lokale (ose 54.2 përqind prej të anketuarve) i informojnë qytetarët e tyre nëpërmjet të mediumeve lokale.
Njësitë e vetëqeverisjes lokale përdorin metoda të ndryshme për këmbimin e informatave me qytetarët e tyre për çështjet financiare.
Bashkësitë lokale, tabelat e buletineve, ueb faqja e komunës ose gazeta zyrtare e komunës janë në mesin e mënyrave më të frekuentuara të raportuara të komunikimit.
Të arriturit efektiv dhe shpërndarja e informatave varet prej disa faktorëve siç janë elementet komunale (urbane ose rurale), përgatitja shkollore e qytetarëve, qasje deri te mediumet elektronike, etj.
Miratimi buxhetit në kohë të duhur dhe Ekzekutimi i Buxhetit
Miratimi i buxhetit komunal deri në 31 dhjetor llogaritet si një tregues i rëndësishëm në aspektin e kapaciteteve të planifikimit të komunës.
Miratimi në kohë i buxheteve ishte njëri nga kriteret për hyrjen në fazën e dytë të decentralizimit fiskal.
Një pjesë e madhe (97.2 përqind) e komunave të anketuara arrijnë të miratojnë buxhetet e vitit 2008 deri në 31 dhjetor 2007, që është rezultat më i mirë se sa në vitin 2007 kur 93% në kohë miratuan buxhetet e tyre.
Madje parametër edhe më i rëndësishëm për administratën komunale është ekzekutimi në kohë i buxhetit.
Me qëllim që të mundësojë këtë, Thesari qendror i Ministrisë së Financave imponoi mbi njësitë e vetëqeverisjes lokale dorëzimin e raporteve tremujore për ekzekutimin e të ardhurave dhe shpenzimeve në fund të secilit tremujor fiskal.
Në kushte ideale, buxhetet e miratuara duhet të ekzekutohen me dinamikë të qëndrueshme, gjegjësisht 25 përqind për secilin tremujor, por praktikisht kjo ndodh në shumë raste të rralla.
Kjo tabelë tregon se shumica e njësive të vetëqeverisjes lokale kanë fituar më tepër se 50 përqind të të ardhurave të pritura në gjashtë muajt e para të vitit 2008 dhe 22% të të gjithë të anketuarve kanë grumbulluar më tepër se 51 përqind të të ardhurave të planifikuara të buxhetit.
Në gjashtë muajt e parë të vitit 2007, pragjet ishin deri në 40 përqind në 59 përqind të rasteve, dhe midis 41 dhe 60 përqind për 23 përqind të të anketuarve.
Aftësia që tërësisht të ekzekutohen shpenzimet brenda vitit bën dallimin midis menaxhmentit efektiv komunal; realizimi i shumicës të shpenzimeve të planifikuara në tremujorin e fundit të vitit ose afër mbylljes së buxhetit duhet të kufizohet.
Një menaxhim i shëndoshë financiar ngërthen në vete realizim të balancuar në të gjitha tremujorët e vitit fiskal.
Ngjashëm me shifrat lidhur me realizimin e të ardhurave, shumica e të anketuarve ose 56.9 përqind kanë pasur sukses në realizimin e deri në 50 përqind të shpenzimeve të planifikuara në gjysmën e parë të vitit 2008.
Vetëm 9.7 përqind të personave të anketuar nuk mundeshin të arrijnë më shumë se 25 përqind të realizimit të shpenzimeve në gjashtë muajt e parë të vitit rrjedhës fiskal.
Siç u përmend edhe më herët, të ardhurat e mjaftueshme duhet të jenë në dispozicion të njësive të vetëqeverisjes lokale me qëllim që e dyta të mundet të kryhet me sukses në detyrat e saja.
Kompleti vijues i pyetjeve kishte për qëllim të vlerësojë perceptimin e vetëqeverisjeve lokale lidhur me transferimin adekuat nga qeveria qendrore, si edhe sugjerimet e tyre për përmirësimin e bazës së të ardhurave.
Përgjigjet e mara tregojnë se deri në 70 për qind të personave të anketuar mendojnë se deri në 30 për qind të të ardhurave prej Tatimit të Vlerës së Shtuar (TVSH) duhet t’ju transferohen njësive të vetëqeverisjes lokale.
Informatat kthyese për vendosjen e mundshme të tatimeve prej të ardhurave personale janë të paraqitura në grafikun vijues.
Problemet me borxhet prej viteve të kaluara
Borxhet e komunës edhe më tutje janë rrezik serioz me të cilin ballafaqohen komunat, edhe pse gjendja nga viti 2005 është përmirësuar dukshëm.
Në korrik të vitit 2008 Ministria e financave kërkoi që secila komunë të raportojë për borxhet e saja me qëllim që të vlerësojë në mënyrë të saktë borxhet e përgjithshëm të komunave.
Dyzet e katër prej shtatëdhjetë e dy komunave të intervistuara në këtë anketë kanë probleme me borxhet prej viteve të kaluara, siç tregohet në grafikun vijues.
Njësitë e vetëqeverisjes lokale u pyetën gjithashtu nëse llogaritë e tyre bankare kanë qenë ndonjëherë të bllokuara ose ishin të bllokuara në atë moment.
Shumica e pengesave të zbuluara financiare burojnë nga borxhet ndaj kompanive ndërtimore dhe eksproprijimit të tokës para vitit 1990 dhe të pa kthyer deri tani.
Njësitë e vetëqeverisjes lokale me llogari të bllokuara nuk mund të përdorin grantet e dedikuara të transferuara nga institucionet e qeverisë qendrore siç janë fondet e rrugëve dhe fondi i ujit.
5.1.3. Administrimi i Tatimeve lokale
Që nga fillimi i decentralizimit fiskal, komunat mund në mënyrë të pavarur të disponojnë me resurset e tyre të të ardhurave dhe të vendosin – brenda mundësive të dhëna – për politikat e tyre fiskale.
Disa prej çështjeve të prekura në anketë kanë të bëjnë me saktësinë e tatimpaguesve, bazë së të dhënave dhe vlerësimit të vlerës së pronësisë së patundshme.
Baza e të dhënave për tatimpaguesit
Njëra prej detyrave primare të njësive të vetëqeverisjes lokale në tre vitet e fundit ka qenë themelimi i bazës së të dhënave për tatimpaguesit.
Në vitin 2008, 53 njësi të vetëqeverisjes lokale prej 72 të anketuara deklaruan se kanë themeluar njësitë e tyre vetanake për administrimin e tatimeve.
Përgjigjet nën kategorinë “të tjerë” përfshijnë raste në të cilat një i punësuar i komunës është përgjegjës për administrimin tatimeve, taksave dhe kompensimeve, pa njësi të themeluar.
Dhjetë komunat në qytetin e Shkupit nuk kanë autoritet që të administrojnë tatimet dhe taksat e tyre, të cilat menaxhohen në nivel të qytetit.
Pothuajse 78 përqind prej të anketuarve tanimë i kanë azhurnuar bazat e të dhënave për tatimpaguesit (në vitin 2007 ishin 69 përqind).
Në vitin 2008, 58.3 përqind të komunave të anketuara realizuan azhurnimin e vlerës së pronësisë së patundshme, në krahasim me 47 përqind të regjistruara në vitin 2007.
Azhurnimi i bazës së të dhënave të tatimpaguesve dhe vlerësimi i pronësisë së patundshme duhet të ketë efekte pozitive afatgjate në grumbullimin e të ardhurave të njësive të vetëqeverisjes lokale.
5.1.4. Sistemi i Kontrollit dhe Revizionit të brendshëm
Njësitë e vetëqeverisjes lokale në vendin tonë janë të obliguara të kenë llogaritarë (kontabilistë) të autorizuar me qilim që të sigurojnë kontroll më të mirë të brendshëm dhe menaxhim adekuat të fondeve.
Sa për vitin 2008 komunat duhet të themelojnë njësi të pavarura për revizion të brendshëm, të cilët do të jenë përgjegjës që ti mundësojnë kryetarit të komunës dhe administratës komunale vlerësime objektive.
Revizioni i brendshëm do të përmirësojë operacionet administrative dhe kufirin e shkeljes së rregullave ligjore.
Në vitin 2008, 31 njësi të vetëqeverisjes lokale raportuan se kanë një revizor të brendshëm.
Dispozitat ekzistuese ligjore parashikojnë themelimin e njësisë për revizion të brendshëm në secilën komunë – por vetëm komunat më të mëdha52 mund t’i lejojnë vetes që të plotësojnë këtë kusht (dhe më tutje kanë nevojë për përforcimin e njësive të tyre).
Gjithsesi, një numër në rritje i komunave kanë angazhuar ndonjë revizor të brendshëm.
Trendet për vitit 2006 deri në 2008 janë ilustruar këtu më poshtë.
5.1.5. Huazimi komunal
Legjislacioni ju lejon komunave që të huazojnë pasi që ata të plotësojnë një listë të kritereve të përcak (vargje të rezultateve pozitive financiare, mos ketë shënim të llogarisë së bllokuar, dhe pa borxhe ndaj kreditorëve) dhe merr miratimin prej Ministrisë së financave.
Njësite e vlerësuara të vetëqeverisjes lokale u pyetën se a thua ata mendojnë se huazimi është një burim interesant financiar në periudhën që do të vijë; pothuajse gjysma e të anketuarve u përgjigjën pozitivisht.
Komunat të cilat nuk konsiderojnë huazimin si opsion i realizueshëm diskutonin për kushtet e pavolitshme për huazim nëpër banka (19.4 përqind) ose mendonin se kushtet e tyre financiare ishin shumë të rrezikshme për huazim (19%).
Në mesin e komunave të cilat ishin të interesuara për marrjen e kredive ose në lëshimeve e obligacioneve komunale, vetëm një pjesë e vogël tanimë kanë kërkuar nga Ministria e financave miratim për huazime afatgjate, përderisa 73.6 përqind të personave të anketuar nuk kanë dorëzuar edhe ë tutje kërkesa të tilla, për njërën nga arsyet vijuese:
Vlerësime negative për deklarata financiare në dy vitet e fundit;
Borxhe të papaguara ndaj kreditorëve 90 ditë pas afatit;
Të tjera
Në korrik 2008 komuna e Karposhit ishte komuna e parë e cila morri pajtimin për huazim nga Ministria e financave, dhe ju dha një kredi për blerjen e instrumenteve për kursimin e energjisë në një shkollë fillore.
Huazimi komunal mund të mbyllë skenarët e reja në financimin e vetëqeverisjeve lokale, por gjithashtu ngërthen në vete një numër të rreziqeve që duhet shqyrtuar me kujdes të plotë.
5.1.6. Nevoja për ndërtimin e kapaciteteve në sferën fiskale
Procesi i decentralizimit varet shumë nga kapacitetet administrative të komunës.
Edhe pse komunitetit ndërkombëtar ka investuar në mënyrë të rëndësishme në ndërtimin e kapaciteteve në nivel lokal, shumica e komunave kanë raportuar se ata kanë nevojë për trajnime shtesë në sferën e financimit komunal.
Përderisa në vitin 2007 kërkesa për trajnime kryesisht ishte e lidhur me procesin e buxhetimit, revizionit të brendshëm dhe kontrollit të brendshëm, në vitin 2008 nëpunësit financiar konsiderojnë huazimin të jetë një nga sferat në të cilat duhet të përforcohen shkathtësitë, të ndjekur nga kontrolli i brendshëm, procesi i buxhetimit dhe kredibiliteti.
5.2.2. PERCEPTIMI I QYTETARËVE
Një përqindje reprezentative e qytetarëve ishin intervistuar lidhur me procesin e decentralizimit, me qëllim që të matim efektin e sjelljes së pushtetit më afër qytetarëve dhe ruajtjen e pjesëmarrjes së qytetarëve në vendimmarrjen lokale.
Shembulli ishte i përbërë prej 1.059 qytetarë të moshës mbi 18 vjet.
Qëllimi ishte të vlerësohet perceptimi i qytetarëve që mund të jetë ose është taksapagues dhe ka fuqi me votë të ndikojë në vendimmarrjen lokale.
Në bazë të rezultateve të anketës mendimi publik dukej sikur nuk ishte i njohur me çështjet teknike lidhur me decentralizimin fiskal.
Shumica e qytetarëve nuk i dinë burimet prej të cilave financohet komuna.
Kjo është e prezantuar në grafikun në vijim.
Shumica e qytetarëve të anketuar e dinë për tatimet e pronësisë si burim i financimit të komunës së tyre, si edhe për taksat komunale, taksat administrative dhe donacionet.
Struktura e këtyre përgjigjeve është prezantuar në tabelën më poshtë.
Të ardhura të rëndësishme për njësitë e vetëqeverisjes lokale vijnë nga tatimet, taksat dhe obligimet e tjera që duhet të paguhen nga qytetarët.
Prandaj, është interesant të shikohet perceptimi i qytetarëve për nivelin e tatimeve komunale (në veçanti për taksat e pronësisë).
Përgjigjet për tatimin e pronësisë nuk dallohen shumë nga perceptimet për detyrimet lokale: 55.7 përqind prej të anketuarve mendojnë se obligimet komunale janë shumë të larta; dhe 31.4 përqind thanë se janë të mjaftueshme për pagimin e shërbimeve komunale.
Shumica e qytetarëve nuk dëshirojnë të paguajnë obligime më të mëdha edhe madje nëse qëllimi i asaj do të ishte mundësimi i shërbimeve me cilësi më të mirë.
Gjashtëdhjetë e një përqind prej qytetarëve nuk do të dakordohen të paguajnë më shumë për komunën dhe 35 përqind të qytetarëve do të dëshironin të paguanin më shumë për cilësi më të mira të shërbimeve komunale.
Qytetarët në komunat rurale (38.7 përqind) janë dakord që të paguajnë obligime më të larta se sa të njëjtën në komunat urbane (32.4 përqind).
Qytetarët ofruan arsye të ndryshme për mos dakordim që të paguajnë më tepër për dhënien e shërbimeve më të mira, ku kufizimet financiare janë më të rëndomta.
Qytetarët pyetën se a thua brenda vitit kishin pasur takime me Kryetarin e komunës ose administratën tjetër komunale.
Rreth 86 përqind të personave të anketuar thanë se nuk kishin pasur asnjë lloj takimi me autoritetet lokale, për të cilën gjë dhanë arsye të ndryshme (nuk e kanë ditur për orët e hapura të kryetarit, kryetari i komunës nuk ka pasur kohë të takohet me ta, nuk ka pasur nevojë të takohen me kryetarin e komunës, etj).
Si u tha edhe më parë, një numër i shtuar i komunave thonë e kanë vënë në praktikë pjesëmarrjen në secilin hap të procesit të buxhetimit.
Qytetarët sikur duket nuk i verifikojnë këta të dhëna:
Rreth 87 përqind të qytetarëve nga komunat rurale dhe 84.5 përqind prej komunave urbane thanë se nuk ishin konsultuar për prioritetet lokale.
Të pyetur lidhur me formën më efektive të komunikimit midis komunës dhe qytetarëve, të anketuarit dhanë përgjigjet si vijojnë:
Vargu i fundit i pyetjeve kishte të bëjë me perceptimin qytetarëve lidhur me korrupsionin:
Pothuajse 90 përqind të personave të anketuar deklaruan se asnjëherë nuk kanë pasur rast të mitës si kusht për dhënien e shërbimit komunal.
Qytetarët gjithashtu mendojnë se korrupsioni është i lidhur me institucionet e qeverisë qendrore se sa me autoritetet lokale.
5.3. Konkludime dhe rekomandime
Anketa e vitit 2008 për menaxhimin financiar komunal mundëson indikatorët dhe faktet lidhur me statusin e decentralizimit fiskal.
Tregon se si procesi është implementuar gjatë tre viteve që nga fillimi i tij, me një vëmendje të veçantë në 12 muajt e fundit (korrik 2007 – korrik 2008).
Realizimi i të ardhurave dhe shpenzimeve komunale, procesi i buxhetimit, administrimi i tatimeve lokale, kontrolli i brendshëm dhe revizioni i brendshëm dhe huazimi komunal kanë qenë sfera të fokusimit të anketës së këtij viti.
Hapat pozitive ishin regjistruar në aspektin e rritjes së të ardhurave komunale.
Gjithsesi, pjesa e të ardhurave lokale në përbërjen e BPN dhe konsumimit publik edhe më tutje vazhdon të jetë në mesin e më të dobëtave në rajon.
Edhe pse ekziston një përparim i rëndësishëm i cili është arritur në tre vitet e fundit, sfida shtesë duhet ballafaquar edhe më tutje.
Disparitetet fiskale në të ardhurat lokale për banorë implikojnë se duhet të bëhet një revizion i bilancit në financimin komunal me vëmendje të veçantë në transferimin e granteve, dhe ndoshta edhe për tatimet dhe taksat komunale.
Këta përpjekje duhet të plotësohen me prezantimin e burimeve të tjera të të ardhurave siç janë pjesë e shtuar nga TVSH dhe PIT ose të ardhurat e reja të ndara (p.sh. tatimet prej të ardhurave prej lojërave të fatit).
Një numër i shtuar i njësive të vetëqeverisjes lokale kanë plotësuar obligimin e tyre për miratimin e kalendarit të buxhetit dhe lidhur me implementimin në krahasim me vitin 2007.
Gjithsesi, njësite e vetëqeverisjes lokale duhet të përmirësojnë transparencën dhe llogaridhënie nëpërmjet të procesit të buxhetimit me pjesëmarrje.
Madje edhe nëse kalendarët e buxhetit miratohen dhe respektohen afatet e fundit lidhur me buxhetin, autoritetet duhet të përfshijnë qytetarët më shpesh në përcaktimin e prioriteteve lokale, dhe t’i informojnë ata për menaxhimin financiar të komunës.
Qytetarët edhe më tutje nuk ndjejnë në mënyrë të mjaftueshme përfshirjen në vendimmarrje, që është qëllimi kryesor i decentralizimit.
Përdorimi i mediumeve lokale, orëve të rregullta në zyrë për takim me kryetarin e komunës, qendrat për informimin e qytetarëve, duhet të futen në vendin e duhur sipas profilit të komunës dhe përbetimeve të saja.
Shumica e njësive të vetëqeverisjes lokale miratuan buxhetet e vitit 2008 deri në 31 dhjetor 2007 dhe realizuan deri në 50 përqind të të ardhurave dhe shpenzimeve deri në 30 qershor 2008.
Rezultatet kaq të mira duhet në mënyrë efektive t’ju komunikohen qytetarëve.
Borxhet janë edhe më tutje brenga kryesore e komunave, në veçanti ata të cilat edhe më tutje nuk kanë kaluar në fazën e dytë të decentralizimit fiskal.
Madje edhe pse borxhet janë reduktuar në mënyrë të rëndësishme, edhe më tutje shuma të rëndësishme po qëndrojnë.
Qeveria – Ministria e Financave – paralajmëroi ndihmë në këtë sferë; përpjekje të përbashkëta duhet realizuar nëse dëshirojmë që rezultatet pozitive të qëndrojnë edhe gjatë vitit 2009.
Disa njësi të vetëqeverisjes lokale kanë themeluar njësi për administrimin e tatimeve dhe taksave lokale.
Përpjekjet ishin të zbuluara edhe nga ngritja e kapaciteteve të bazës së të dhënave të tatimpaguesve dhe të vlerësimit të vlerës së pronësisë të patundshme.
Tatimet lokale dhe të ardhurat jashtë tatimeve duhet të jenë burime thelbësore për financimin e programeve lokale, dhe ata duhet prandaj të tregojnë rritje të vazhdueshme në strukturën e të ardhurave komunale.
Lidhur me këtë, komunat duhet të respektojnë afatet e fundit të dorëzimit të faturës për tatimet dhe rregullisht të azhurnojnë dhe regjistrojnë personat juridik në territoret e tyre.
Me kalimin në fazën e dytë të decentralizimit fiskal, komunat mund të fillojnë të konsiderojnë huazimin si burim të të ardhurave lokale.
Analizat fillestare treguan se komunat me kapacitete të forta administrative janë më së tepërmi të interesuara për këtë formë të financimit.
Në periudhën që do të vijë, marrëdhëniet midis bankave dhe njësive të vetëqeverisjes lokale duhet të përforcohen si edhe kapacitetet komunale në aspektin e huazimit.
Shtytje shtesë në këtë aspekt do të vijnë edhe nga Fondi i garantuar, i themeluar nga projekti i Agjencisë për Zhvillim Ndërkombëtar të Shteteve të Bashkuara (USAID) në shtet, i cili garanton një përqindje të caktuar të shumave të huazimit.
Përmirësimi në themelimin e sistemit të kontrollit të brendshëm dhe revizionit të brendshëm mbetet i pamjaftueshëm.
Vetëm 35 përqind të njësive të vetëqeverisjes lokale kanë rregulluar themelimin e revizorëve të tyre të brendshëm dhe vetë disa kanë arritur që të themelojnë njësi për revizion të brendshëm, të cilat edhe më tutje duhet të përforcohen me personel të ri.
Ne mund të konkludojmë se edhe përkrahës rritjes të numrit të komunave me revizor të brendshëm gjegjësisht njësi për revizion të brendshëm, vëmendje më e madhe duhet ti kushtohet themelimit të funksioneve të kontrollit dhe revizionit të brendshëm në të gjitha njësitë e vetëqeverisjes lokale, ose në mënyrë të drejtpërdrejtë (njësi vetanake) ose nëpërmjet të nënshkrimit të marrëveshjeve për bashkëpunim ndër-komunal.
Në tre vitet e fundit OSBE-ja dhe donatorët e tjerë në shtet kanë financuar një numër të programeve për ngritjen e kapaciteteve të njësive të vetëqeverisjes lokale në sferën e kontrollit dhe revizionit të brendshëm.
Pasi që në tërë këtë periudhë njësite e vetëqeverisjes lokale kanë dështuar që të demonstrojnë rezultate më të mira në këtë sferë, monitorimi dhe mbikëqyrja e Ministrisë së financave duhet të përmirësohet në mënyrë që të sigurojë implementimin e dispozitave ligjore.
Në bazë të përgjigjeve të anketës të qytetarëve, mund të konkludojmë se njësitë e vetëqeverisjes lokale kanë nevojë të rrisin transparencën në veprimin e tyre.
Qytetarët duhet të ndjejnë se ata kanë fuqi të vendosin lidhur me prioritetet e tyre lokale, pasi që vetëm në këtë mënyrë mund të rritet besimi si edhe dëshira për të paguar tatime dhe taksa për vetëqeverisjen lokale.
Sa për përgjigjet, qytetarët nuk do të dakordohen që të paguajnë obligime më të mëdha me qëllim që të fitojnë shërbime më të mira publike, dhe kjo është kryesisht rezultat i gjendjes së keqe ekonomike në vend.
Në anën tjetër, shumica mendojnë se niveli aktual i tatimeve dhe taksave është adekuat për dhënien e shërbimeve cilësore, nëse fondet shfrytëzohen në mënyrë efikase dhe më qëllim të mirë nga ana e autoriteteve lokale.
Si një vërejtje për përfundim, procesi i decentralizimit duhet të jetë një nga prioritetet e agjendës së Qeverisë – pasi që është gjithashtu pjesë e kushteve të cilat ky shtet duhet t’i plotësojë për bashkëngjitje në Bashkimin Evropian.
Njësitë e vetëqeverisjes lokale duhet të mbështeten dhe përmbahen në përpjekjet e tyre për arritjen e rezultateve të pritura, edhe nga ministritë e qeverisë qendrore edhe nga përfaqësuesit e komunitetit ndërkombëtar në shtet.
Procesi i decentralizimit fiskal duhet të jetë i udhëhequr nga përcaktimi i një lideri të fortë në nivel më të lartë qeveritar dhe me përcaktimin e pikave krahasuese të qarta dhe një strategji të reformave si drejtim për periudhën e cila është para nesh.
6. Planifikimi urbanistik – Integrimi i vendbanimeve joformale
6.1. Prezantim
Vendbanimet joformale janë vendbanime të njerëzve, të cilët, për një varg arsyesh të ndryshme nuk i plotësojnë kërkesat për njohjen formale dhe janë ndërtuar pa respektuar procedurat formale të pronësisë ligjore, transferimit të pronësisë, si edhe rregullave për ndërtim dhe urbanizëm.
Në pjesën më të madhe, ata karakterizohen me pronësi joformale dhe të pasigurt, qasje joadekuate deri te shërbimet themelore (infrastruktura sociale dhe fizike dhe financimi i amvisërisë).
Menaxhimi i qëndrueshëm urbanistik kërkon që vendbanimet joformale të integrohen në kornizën sociale, ekonomike, hapësinore/fizike dhe ligjore, në veçanti në nivel lokal.
Rregullimi i suksesshëm i përpjekjeve kontribuojnë në zhvillimin afatgjatë si edhe në barazim social, kohezion dhe stabilitet të komunës.
Sa më tepër, integrimi social, ekonomik dhe fizik i vendbanimeve joformale është një nxitje për plotësimin e kërkesave për bashkëngjitje në BE.
Në aspektin e legjislacionit deklarata e Vjenës për Programet dhe Politikat Nacionale dhe Rajonale lidhur me Vendbanimet Joformale në Evropën Juglindore janë dokumenti thelbësor qëllimet e të cilit janë që të dakordohemi së bashku për aksionet të cilat do të rregullojnë (legalizojnë) dhe përmirësojnë vendbanimet joformale në mënyrë të qëndrueshme dhe do të parandalojnë vendbanimet e ngjashme në të ardhmen.
Deri sot, legjislacioni i Maqedonisë që mbulon këtë çështje është joadekuat dhe i dobët.
Ky kapitull ka për qëllim të ndriçojë mendjen e lexuesit dhe jep informata për specifikat e livrimit të shërbimeve komunale për çështjen e legalizimit të vendbanimeve joformale dhe më me rëndësi për të verifikuar nivelin e kënaqësisë së qytetarëve me aktivitetet e vetëqeverisjes lokale në këtë sferë.
Ekziston një numër i konsiderueshëm i vendbanimeve joformale të hedhura në shumë komuna, banim i një numri të madh të popullatës nacionale (numri i vërtetë dhe përqindja nuk mundet të caktohet por ky fenomen është në veçanti prezent në komunitetin rom).
Politikat e shëndosha që merren me këtë çështje duhet të implikojnë legalizimin dhe integrimin e vendbanimeve joformale në rrethin urbanistik dhe strukturat rurale si prioritet, me qëllim që të evitojnë ndikimet e vështira dhe negative ekonomike.
Gjithashtu, kjo anketë ka për qëllim të vërtetojë përpjekjet e komunave për të trajtuar këtë problem.
Lidhur me propozimin e Ligjit për legalizimin e vendbanimeve joformale, mbetet të shikohet se a thua komunat kanë kapacitetet vitale që të përfshijnë vendbanimet joformale në planet e tyre urbanistike dhe të kontribuojnë për përmirësimin e tyre.
Midis të tjerave, dy faktorë të rëndësishëm duhet të merren parasysh në veçanti kur i drejtohemi problemit të ndërtimeve të paligjshme: problemi i pronësisë së tokës dhe integrimi në shfrytëzimin e tokës funksionale të cilat duhet të përcaktohen me planet urbanistike.
Si përfundim, ky kapitull mundëson të dhëna për numrin e komunave të gatshëm të merren me problemet e vendbanimeve formale, së bashku me informatat mbështetëse të qytetarëve të cilët jetojnë në vendbanime të tilla dhe përpjekjet për rregullimin e objekteve të tyre.
6.2. Rezultatet - Komunat
Rezultatet tregojnë se komunat e intervistuara prezantuan gjendje të ngjashme lidhur me vendbanimet joformale.
Të dhënat sugjerojnë se arsyet për ekzistimin e vendbanimeve joformale janë të ndryshme, por cilësia e dobët në Planet Urbanistike Detale (PUD - DUP) duket qëndrojnë në kulm të listës - 63.0 përqind (shiko grafikun 1).
Taksat e mëdha komunale (11.0 përqind) dhe modelet (joadekuate) të kalkulimit të takave komunale (1.4 përqind), gjegjësisht, janë paraqitur si arsye më të vogla në ekzistimin e këtyre strukturave.
Arsyet e tjera janë: mungesa e legjislacionit përkatës, inspektimi i dobët, standardet e ulëta të jetesës dhe mos urbanizimi i vendeve të pabanuara, etj.
Shumica e madhe e komunave janë në favor të legalizimit të vendbanimeve joformale, pa marrë parasysh datën e ndërtimit të tyre – 94.2 përqind, përkundër 5.8 përqind të cilat nuk janë në favor.
Ky relacion është një inkurajim duke pasur parasysh gjendjen momentale lidhur me PUD në sistemin jugosllav, në veçanti para vitit 1967 kur vendbanimet joformale ishin toleruar deri në masë të caktuar.
Komunat ofrojnë mendime kundërthënëse për propozim Ligjin për legalizimin e vendbanimeve joformale (Grafiku 2).
Prej 31 komunave të cilat në mënyrë pozitive komentuan aprovimin vijues të ligjit, 15 janë rurale dhe 16 janë urbane.
Bilanci i njëjtë mund të shikohet midis atyre të cilët dhanë përgjigje negative: 16 komuna urbane dhe 16 komuna rurale.
Kjo domethënë se kjo çështje është në mënyrë të barabartë e shpërndarë midis komunave urbane dhe atyre rurale, përderisa komunat të cilat nuk kishin mendim të saktë për problemin mund të konsiderohen se kanë dyshime për propozim ligjin.
Prej 72 pyetësorëve të fituar, 64 ishin të përcaktuar ti përgjigjen pyetjes për atë se a thua ata kishin formuar bazën e të dhënave për vendbanimet joformale.
Prej 64 komunave vetëm 17 ose 23.6 përqind kanë formuar bazën e të dhënave dhe 47 komuna ose 65.3 përqind nuk kanë formuar bazën ë të dhënave.
Vetëm 38 komuna u përgjigjën në pyetjen lidhur me numrin e kërkesave të pranuara për legalizimin e ndërtesave ilegale.
Prej atyre që u përgjigjëm, 24 njësi të vetëqeverisjes lokale kanë njoftuar se kanë pranuar kërkesa të tilla, përderisa 14 komuna nuk kanë pasur asnjë kërkesë.
Ata komuna të cilat u përgjigjën kishin pranuar gjithsejtë 625 kërkesa për legalizimin e ndërtimeve ilegale.
Grafiku 3 tregon se komunat kanë implementuar një numër të aktiviteteve për të parandaluar vendbanimet joformale nga paraqitja.
Si pasojë, një numër i madh i komunave (83.1 përqind) mendojnë se konsultimet me qytetarët janë jetike për parandalimin e zgjerimit të vendbanimeve joformale.
Një numër i mirë i komunave gjithashtu u përgjigjën se procedurat e përmirësuara dhe të standardizuara duhet të implementohen për të parandaluar zgjerimin e mëtutjeshëm të strukturave ilegale (57.6 përqind).
Tredhjet e nëntë përqind mendojnë se ngritja e vetëdijes midis qytetarëve dhe 33.9 përqind se trajnimi i administratës komunale nevojiten për parandalimin e vendbanimeve joformale.
Lidhur me mënyrat e mbështetjes pritet që komunat nga qeveria qendrore/ komuniteti i donatorëve për përmirësimin e gjendjes me vendbanimet joformale, mbështetja financiare është identifikuar si më e rëndësishme (91.2 përqind).
Më pak se gjysma ose 42.1 përqind debatojnë se ekspertiza teknike është kërkesë si shtesë në mjetet financiare.
Në masë më të vogël, format e tjera të mbështetjes janë përmendur: konsultime me vetëqeverisjet lokale fqinje, PUD të ri, amvisëri sociale, etj.
6.3. Rezultatet – anketa për mendimin e popullatës
Anketa e mendimit të popullatës për planifikimin urban përfshiu një numër të pyetjeve të drejtuara gjithsejtë 60 qytetarëve.
Shembulli reprezentativ u morr nga qyteti i Shkupit.
Të anketuarit ishin prej 5 komunave vijuese: Shuto Orizari; Kisella Vodë; Aerodrom; Gjorçe Petrov dhe Butel.
Përgjigjet prej qytetarëve sugjerojnë se çmimi i lartë i komunaleve shikohet si arsye e mundshme për ekzistimin e vendbanimeve joformale nga 39.5 përqind të personave të intervistuar, përderisa cilësia e dobët e PUD është arsyeja e dytë më shumë e përmendur (27.9 përqind).
Mënyra e llogaritjes së taksave komunale llogaritet për vetëm 4.7 përqind.
E pritur, në vendin e pestë të përgjigjeve të të anketuarve përgjigjën se të gjitha përgjigjet e dhëna, në përgjithësi, dërgojnë deri te vendbanimet joformale (Shiko grafikun nr. 5).
Një numër i madh i përgjigjeve ishin dhënë lidhur me pyetjen për arsyet për ndërtimin e objekteve ilegale, midis të tjerave: trashëgimia e objektit, dështimi që të marrë leje ndërtimi nga komuna, pengesat financiare, mungesa e PUD për tërë fqinjësinë , pritjet për legalizim të shpejtë; ose ndërtesat përreth janë gjithashtu ilegale.
Tridhjetë e një presje shtatë përqind të qytetarëve thonë se kanë dorëzuar kërkesa formale pranë komunave për legalizimin e ndërtimeve të tyre; kërkesat e tyre kishin përgjigje të ndryshme.
Arsyet për refuzimin e kërkesave mund të kategorizohen ë mënyrën vijuese: taksa të jashtëzakonshme komunale, taksa më të larta se ata të priturat; dokumentacion i paplotësuar; dhe kërkesa edhe më tutje nën shqyrtim.
Vetëm një pjesë e vogël e të anketuarve (1.3 përqind) besojnë se kanë qenë të diskriminuar për shkak të prejardhjes dhe asnjë nuk ka dhënë shpjegime të mëtutjeshme ose raportuar problemin te autoritetet kompetente.
Mendimi i qytetarëve lidhur me strategjitë e miratuara nga komunat e tyre për tu ballafaquar me problemin e vendbanimeve joformale janë relativisht të ndryshme prej atyre fituar nga administrata komunale, siç tregon grafiku nr. 6, por përmbajnë njohjen e përpjekjes së komunave në këtë sferë.
6.4. Konkludime dhe rekomandime
Politikat komunale lidhur me vendbanimet joformale – në vakuumin ekzistues ligjor – kanë qëllime të legalizimit.
Përkundër në një mënyrë të qasjes burokratike, shumica e komunave kanë treguar gatishmëri për të prekur këtë problem.
Problemi i vendbanimeve joformale dhe amvisërive adekuate sikur duket do të jetë në agjendën për zhvillim për një kohë më të gjatë në vend.
Prandaj, studimet të mëtutjeshme lidhur me vendbanimet joformale nevojiten.
Hulumtimet/anketat e mëtutjeshme duhet t’ju drejtohen çështjeve të cilat banorët e vendbanimeve joformale i kanë identifikuar si të rëndësishme: procedura administrative korrekte dhe të shpejta për legalizimin e objekteve; përfshirje më të madhe dhe proaktive të komunës në procedimin e rasteve individuale; trajnimin e administratës komunale – inspektorëve, planerët urbanistik (trajnimi i administratës komunale u njoh si kusht i rëndësishëm si nga komuna ashtu edhe nga qytetarët).
Palët e interesuara relevante nga vendi dhe prej jashtë duhet të mendojnë për mundësimin e mbështetjes financiare dhe ekspertizës teknike.
Kjo është më rëndësi për trajnimin e administratës publike dhe ngritjen e vetëdijes publike midis qytetarëve të rëndomtë në rrezikun për ndërtimin dhe banesën në vendbanimet joformale.
Në anën e legjislacionit, duket sikur Ligji i ri për Legalizimin e vendbanimeve joformale do të ndihmojë në qartësimin e çështjeve siç janë roli i secilit institucion publik në punën më këtë çështje.
(Një gjysmë e mirë e komunave po mbështesin këtë thënie).
Anasjelltas, disa komuna besojnë se madje edhe nëse Ligji i ri miratohet nuk do të implementohet plotësisht për shkak të gjendjes së dobët financiare të qytetarëve.
Nevojitet që të realizohen analiza të mëtutjeshme për të verifikuar këtë bindje p.sh.
vlerësimi i deficiteve në ligj dhe në praktikë.
Koordinimi midis të gjitha subjekteve relevante do të jetë me rëndësi të veçantë për dhënien fund të vendbanimeve joformale të ardhshme dhe duket sikur komunat do të luajnë një rol të rëndësishëm në këtë.
Çështje kryesore për procesin e planifikimit urbanistik do të jetë inkuadrimi i qytetarëve të interesuar si edhe organizatave qeveritare dhe joqeveritare.
Prandaj, këshillimet me qytetarët dhe fushatat për ngritjen e vetëdijes duken kritike në marrjen më këtë problem.
Një pikë interesante për konsiderim është edhe statusi i popullatës rome në vendbanimet joformale.
Gjegjësisht, hulumtimet (anketa) gjithashtu u kryen kryesisht në komunën dominuese rome Shuto Orizari.
Popullata rome në këtë komunë jeton në llojshmëri të formave të komunitetit, por më së shumti në kushte nën standardeve të varfërisë ekstreme.
Vendbanimet joformale të cilat mund të gjinden atje janë rezultat i një numri të madh të rivendosjeve individuale, dëbimeve dhe riatdhesimit të disa rasteve sociale.
Duket sikur legalizimi i vendbanimeve joformale rome do të jetë një sfidë shumë e madhe për të gjithë palët e interesuara.
Masa kuptimplota për t’ju drejtuar këtij problemi në komunitetin rom mund të jenë partneritetet racionale dhe korrekte me autoritetet lokale dhe me inkuadrimin e sektorit të OJQ në ngritjen e vetëdijes midis popullatës rome, në veçanti për miratimin e Ligjit te ri për Legalizimin e vendbanimeve joformale.
Ligji i ri thekson mundësinë për legalizim nëpërmjet të pagesës së taksave komunale.
Një rezultat i caktuar pozitiv i legalizimit të vendbanimeve joformale në komunitetin rome (dhe të gjithë të tjerëve për këtë problem) është përmirësimi i standardit të jetesës, dhe ndoshta rritja e shtuar e të ardhurave.
Aksioni afirmativ nga ana e komunave n lehtësimin e këtij procesi mund të arrihet me vendosjen e zërave të buxhetit për implementimin e aktiviteteve të rekomanduara siç janë të dhëna në Aksion planin nacional për amvisëritë të Dekadës së përfshirjes të romëve dhe Strategjisë për romët në Republikën e Maqedonisë.
Lidhur me qytetarët, përfshirja e tyre në planifikimin urbanistik dhe proceset vendimmarrëse përkatëse do të sigurojnë transparencë dhe barazi më të madhe.
Zgjidhjet standarde për vendbanimet joformale nuk duken se janë strategji e qëndrueshme.
Ky studim konfirmon kushtet heterogjene të lagjeve ilegale nëpër tërë shtetin dhe nevojën e vazhdueshme për vlerësimin e kërkesave specifike prej qytetarëve në baza të prej një rasti në rast tjetër.
Autoritetet komunale prandaj duket sikur janë faktori më i përshtatshëm për t’ju drejtuar këtyre çështjeve falë njohjes së tyre të saktë të secilës situatë në veçanti.
7. Konkludime dhe rekomandime
Raporti i vitit 2008 për procesin e decentralizimit jep një pasqyrë të progresit në disa prej sferave kryesore, siç janë shërbimet komunale, kultura, arsimimi, planifikimi urbanistik dhe zhvillimi ekonomik lokal.
Në bazë të informatave të fituara prej anketës të realizuar në njësitë e vetëqeverisjes lokale dhe të mendimit të popullatës disa përfundime kryesore munden të tërhiqen dhe rekomandime të jepen.
Sistemi i mundësimit të shërbimit komunal në shtet edhe më tutje është shumë i dobët, gjë kjo që implikon nevojën për të konsideruar mundësitë për ngritjen e efikasitetit dhe efektivitetit dhe mundësimin e reduktimeve të mëtutjeshme të çmimeve në zbatimin e aktiviteteve komunale.
Lidhur me komunat duhet të mendohet zgjidhja e borxheve të ndërmarrjeve komunale, e cila qëndron si problemi më serioz në këtë sferë.
Vendbanimet joformale janë problemi më i madh me të cilat komuna ballafaqohet në sferën e planifikimit urbanistik.
Për zgjidhjen e tyre, palët e interesuara relevante nacionale dhe ndërkombëtare duhet të mundësojnë ndihmë financiare dhe ekspertizë teknike.
Kultura edhe më tutje konsiderohet si e centralizuar dhe edhe më tutje ka mjete të kulturës të cilat duhet të decentralizohen.
Shpërndarja e tyre nëpër komuna mund të mbështesë zhvillimin kulturor.
Në anën tjetër, zbatimi korrekt i Ligjit të gjuhëve mundet të jetë tepër kërkues për autoritetet lokale nëse këta lëshohen vetë në garantimin e të gjitha të drejtat e qytetarëve.
Në sferën e arsimimit autoritetet lokale demonstrojnë shkathtësi të përmirësuara menaxhuese dhe vetëdije për të drejtat, rolet dhe përgjegjësitë e tyre.
Ajo që mbete kruciale për periudhën që vjen para nesh është përforcimi i kapaciteteve të palëve të interesuara në nivel shkollor, si edhe minimizimi i ndikimit politik në menaxhimin e arsimit dhe bashkëpunim më i mirë midis pushteteve lokale dhe qendrore.
Pjesë të parëndësishme të fondeve të parashikuara më Ligjin për zhvillimin rajonal ishin në mënyrë efektive të shpërndara në komunat, trend ky i cili duhet domosdo të ndërrohet nëse dëshirojmë që shteti të garantojë gjasa të barabarta për të gjithë qytetarët dhe për të prekur çështjen e migrimit prej zonave rurale.
Komunat kryesisht ndjekin një qasje sistematike në planifikimin e aktiviteteve të tyre të zhvillimit ekonomik dhe fokusohen në përmirësimin e infrastrukturës komunale, promovimet dhe standardizimin e procedurave administrative.
Azhurnimi i bazës së të dhënave të tyre për subjektet afariste lokale është një sfidë me të cilën autoritetet lokale do të ballafaqohen në periudhën vijuese.
Decentralizimi fiskal ka shënuar përparim në aspektet e resurseve të cilat i ka në dispozicion komuna, jo vetëm në aspektet e të ardhurave të grumbulluara vetanake, por gjithashtu edhe të burimeve të reja që tani i ka në dispozicion vetëqeverisja lokale.
Në vitin 2008 ishin regjistruar disa të arritura lidhur me kushtet financiare në nivel lokal: numri i komunave të cilat u futën në fazën e dytë të decentralizimit fiskal u rrit; autoritetet raportuan një shkurtim të rëndësishëm të borxheve komunale; vetëqeverisjeve lokale ju dha një burim shtesë i të ardhurave (p.sh. pjesë prej shitjes së tokave shtetërore); dhe u prezantuan instrumentet për planifikim më efikas të resurseve siç janë planet trevjeçare për programet e zhvillimit.
Siç është raportuar në këtë anketë, popullata duket sikur i vlerëson rezultatet prej reformave të zbatuara.
Një perceptim i përgjithshëm i korrupsionit më të ulët në vetëqeverisjen lokale flet në favor të caktimit të mëtutjeshëm të detyrave prej nivelit qendror në nivel komunal.
Ky raport, gjithsesi, sqaron nivelin e pakënaqshëm të përfshirjes të qytetarëve në proceset e vendimmarrjes.
Komunat kanë regjistruar tentime për të siguruar disiminimin e duhur të informatave për të gjithë qytetarët, por informatat kthyese nga këta të dytët edhe më tutje janë negative në krahasim me efektet.
Zgjedhjet komunale të planifikuara për pranverën e vitit 2009 duhet të ofrojnë një mundësi te veçantë (unike) për përforcimin e vetëdijes për reformat rrjedhëse, dhe të krijojnë kushte për një debat të hapur – përfshirë këtu të gjithë palët e interesuara – për ardhmërinë e decentralizimit.
Është e dëshirueshme që çështjet e tilla të jenë të ngërthyera në programet politike që do t’ju prezantohen votuesve para zgjedhjeve.
Qeverisja lokale ka vërtetuar se është një vegël e jashtëzakonshme për implementimin e Marrëveshjes Kornizë të Ohrit.
Rrjeti ekzistues i Komisioneve të komunave për Marrëdhëniet ndër komuniteteve në të gjitha komunat në të cilat ligjërisht nevojitet themelimi i tyre është një shenjë premtuese për bashkëjetesën e komuniteteve të ndryshme në nivel lokal.
Komunat duhet të mbështeten – nga palët e interesuara nacionale dhe ndërkombëtare – në implementimin e të gjitha kërkesave ligjore të cilat burojnë prej Marrëveshjes Kornizë të Ohrit.
Në fund, ky raport ndan mendimet për decentralizimin të ngërthyera në raportin e Komisionit Evropian për përparimin e kryer për vitin 2008. reformat duhet të drejtohen drejt përforcimit të mëtutjeshëm të kapaciteteve administrative komunale, në veçanti në sferën e arsimimit dhe përfshirjes sociale, duke zgjidhur pronësinë/ menaxhimin e pronësisë shtetërore, udhëzimit të vazhdueshëm të procesit të decentralizimit nga qeveria qendrore dhe në veçanti nga Ministria e Vetëqeverisjes Lokale.
Këta janë midis prioriteteve të cilat duhet të preken në muajt që vijojnë.
Referencat
1. Ligji mbi kulturën, Gazeta Zyrtare e RM nr. 66/2003
2. Ligji për vetëqeverisjen lokale, Gazeta Zyrtare e RM nr. 05/2002
3. Remsay, M. Komuniteti, kultura dhe zhvillimi ekonomik, Albany, NY Universiteti i Shtetit Nju Jork, Pres
4. Ananiev, Jovan (Maj 2008) ‘Broshurë e azhurnuar për arsimimin dhe decentralizimin: Çka me të vërtetë dinë palët e interesuara dhe çka mendojnë për rolet, përgjegjësitë dhe të drejtat e tyre
5. Levitas, Tony (2002), “Përgatitja e decentralizimit të arsimimit në Maqedoni: Çështjet, drejtimet, aksionet, Projekti për reformat e vetëqeverisjes lokale në Maqedoni” (USAID/DAI)
6. Ligji për shkollimin e mesëm, Gazeta Zyrtare e RM nr. 44/95, 24/96, 34/96, 35/97, 82/99, 29/2002, 40/2003, 42/2003, 67/2004 dhe 55/2005, 113/2005, 35/2006, 49/2007, 30/2007
7. Ligji për shkollimin fillor, botuar në Gazetën Zyrtare e RM nr. 44/95, 24/96, 34/96, 35/97, 82/99, 29/2002, 40/2003, 42/2003, 63/2004, 82/2004 dhe 55/2005, 35/2006, 70/2006
8. Ndërmarrjet dhe menaxhimi i tyre: Mundësi të reja dhe Sfida të pazgjedhure.
Botim i bazuar në Takimin e grupit të ekspertëve: Ri-zbulimi i ndërmarrjeve publike dhe menaxhimi i tyre, 27 – 28 tetor 2005 Nju Jork, nga departamenti për ekonomi dhe çështje sociale, Seksioni për administratë publike dhe menaxhimi i zhvillimit; ST/ESA/PAD/SER.E/69
9. Metodologjia e përdorur për përcaktimin e çmimit të ujit të pijshëm dhe largimit të mbeturinave nga zonat urbane, përpiluar nga Ministria e transportit dhe lidhjes, Gazeta Zyrtare e RM nr 68/04
10. Ligji për ndërrimin dhe shtimin e Ligjit për ndërmarrjet publike, Gazeta Zyrtare e RM nr. 49/2006
11. ADKOM – Asociacioni i dhënësve të shërbimeve publike në Maqedoni http://www.adkom.org.mk, +389 2 2461-971
12. www.worldbank.org.mk – Ish republika Jugosllave e Maqedonisë: çështjet në zhvillimin urban dhe komunale – shënim mbi politikën, 01/11/2006
13. Anketa e OSBE për statusin e procesit të decentralizimit, korrik 2006, korrik 2007
14. UNDP Analiza e drejtuar kah qytetarët 2007
15. LGI Studime Biseda kot, Kthimi i strategjisë për zhvillimin ekonomik lokal në realitet në shtetet në tranzicion
16. Dallimet socio-ekonomike midis komunave në Maqedoni, raport i UNDP
17. Blue Ribbon raporti, UNDP
18. Ligji për zhvillimin e balancuar rajonal, Gazeta Zyrtare e RM nr. 07/2007
19. Takim me konsultantët e GTZ / Ekspert për zhvillim e barabartë rajonal.
20. Ligji për financimin e njësive të vetëqeverisjes lokale, Gazeta Zyrtare e RM nr. 61/2004
21. Ligji për ndërrimin dhe shtimin e Ligjit për buxhetet, Gazeta Zyrtare e RM nr. 4/08, 103/08
22. Ligji për tatimin e pronësisë (Gazeta Zyrtare e RM nr. 92/07)
23. Ligji për tokën për ndërtim (Gazeta Zyrtare e RM nr. 82/08)
24. Ligji për ndërrimin dhe shtimin e Ligjit për tokën për ndërtim, Gazeta Zyrtare e RM nr. 82/08
25. G. Brosio, D.Jones, M. Nikolov (korrik 2008): “Ndihma teknike për Ministrinë e financave për vlerësimin e kostos së kompetencave të transferuara në njësitë e vetëqeverisjes lokale”
26. Konsultim Urban Rural (2007):“Raport për procesin e decentralizimit fiskal në Maqedoni
27. http://www.finance.gov.mk/mk/mp/godisen_07_mak_web.pdf
28. Buletini i BNJVL-së, korrik 2008
29. J.Martinez – Vasquez, A.Timofeev, N. Feruglio (2007): Decentralizimi fiskal në IRJM: Një vlerësim
30. Ligji për Planifikimin hapësinor dhe urbanistik, Gazeta Zyrtare e RM nr. 51/2005
31. Ligji për tokën për ndërtim, Gazeta Zyrtare e RM nr. 53/2001, 97/2001
32. Ligji për procedurat e përgjithshme administrative, Gazeta Zyrtare e RM nr. 38/05, 110/08
33. Deklarata e Vjenës për vendbanimet joformale në Evropën juglindore, Konferenca ministrore për vendbanimet joformale në Evropën juglindore, OSBE Hofburg në Vjenë, 28 shtator – 01 tetor 2004
34. Robin Richards, Brian O’Leary dhe Kingstone Mutsonziëa; Hulumtimet e treguesve social (2006) – Matja e cilësisë së jetë në vendbanimet joformale në Afrikën e Jugut. DOI 10.1007/s11205-006-9014-1
35. Komisioni evropian, Ish republika Jugosllave e Maqedonisë, Raporti i progresit viti 2008
Zyra për institucione demokratike dhe të drejtat e njeriut e OSBE-së
Misioni për vëzhgimin e zgjedhjeve
Ish-Republika Jugosllave e Maqedonisë
Zgjedhjet lokale, 15 tetor 2017
RAPORT I PËRKOHSHËM
13 shtator – 29 shtator 2017
6 tetor 2017
PËRMBLEDHJE E SHKURTËR
Qeveria  u  formua  me  vonesë  prej  gjashtë  muajsh  pas  zgjedhjeve  të  fundit  të  parakohshme parlamentare, që rezultoi me shtyrjen e zgjedhjeve lokale.
Në korrik, qeveria paraqiti një plan për trajtimin  e  problemit  me  keqpërdorimin  e  burimeve  administrative,  presionin  mbi  nëpunësit publikë, mbulimin jo të balancuar mediatik dhe përmirësimin e transparencës së administratës zgjedhore.
Korniza ligjore e zgjedhjeve u ndryshua dukshëm në vitin 2016.
Me ndryshimet plotësuese në vitin 2017 u ndryshua koha e mbajtjes së zgjedhjeve lokale dhe u autorizua Kuvendi që ta ndryshojë përbërjen e Komisionit shtetëror zgjedhor (KSHZ).
Mbledhjet e KSHZ-së janë publike; megjithatë, disa vendime deri tani janë marrë në mbledhje të mbyllura dhe vëzhguesit jo çdoherë janë informuar paraprakisht për to.
Shumica e Komisioneve zgjedhore komunale (KZK) janë funksionale dhe janë duke u bërë përgatitje për punën e tyre, mirëpo disa kanë raportuar se kanë mungesë të hapësirave dhe të materialeve.
Për ta siguruar të drejtën e votës për personat me pengesa, KSHZ-ja i ka shënuar vendvotimet në të cilat ka qasje për karrocat invalidore dhe planifikon që të gjitha vendvotimet t’i furnizojë me shabllon për fletëvotime që është i ndjeshëm në prekje.
Fushata për edukimin e votuesve akoma nuk ka filluar.
Për këto zgjedhje janë regjistruar gjithsej 1,814,644 votues.
Verifikimi onlajn dhe personalisht i listave zgjedhore rezultoi me ndryshime të vogla.
Si rezultat i kësaj, disa bashkëbisedues të  MVZ-së së OSBE/ODIHR-it shprehën besim të shtuar në saktësinë e regjistrit të votuesve, kurse disa të tjerë vazhduan të shprehin shqetësim për këtë.
KZK-të regjistruan 19 parti dhe koalicione, si dhe 65 grupe votuesish, për gjithsej 258 kandidatë për kryetarë të komunave dhe 369  lista për këshillat komunalë.
Gjashtë për qind e kandidatëve për kryetarë të komunave janë gra dhe 14 për qind e listave për këshillat komunalë kryesohen nga gratë.
Kandidatët dhe listat tentojnë të pasqyrojnë përbërjen etnike të komunës përkatëse.
Periudha e fushatës zgjedhore filloi më 25 shtator.
Garuesit deklaruan publikisht se do të sillen në mënyrë joprovokuese gjatë fushatës, ndërsa qeveria premtoi se do ta respektojë parimin e ndarjes së shtetit nga partia.
Garuesit në zgjedhje shfrytëzojnë mjete të ndryshme për të arritur deri te votuesit, duke i përfshirë edhe mediat onlajn.
Ka pasur disa incidente të izoluara, të motivuara politikisht, duke përfshirë edhe dëmtimin e shtabeve zgjedhore.
Korniza ligjore i kufizon donacionet dhe ka caktuar një kufi për shpenzime të fushatës për krye të votuesit të regjistruar.
Edhe pse dy raporte të përkohshme financiare do të publikohen para ditës së zgjedhjeve, verifikimi i të hyrave dhe shpenzimeve për fushatën do të bëhet pas mbajtjes së zgjedhjeve.
Mbulimi i zgjedhjeve nga mediat publike është i rregulluar në mënyrë të rreptë, e poashtu edhe reklamimi politik në mediat komerciale.
Mediat publike duhet të bëjnë mbulim të drejtë mediatik në lajme të garuesve në zgjedhje dhe atyre t’u ofrojnë hapësirë kohore për emetim pa pagesë.
Respektimi i kërkesave ligjore nga ana e mediave monitorohet nga Agjencia për shërbime audio dhe audiovizuale mediatike.
Më 21 shtator, MVZ-ja e OSBE/ODIHR-it filloi me monitorimin cilësor dhe sasior të mediave.
Një  numër  i  shkeljeve  zgjedhore  janë  në  kompetencë  të  KSHZ-së  dhe  të  gjykatave,  ndërsa Komisioni shtetëror për parandalimin e korrupsionit i shqyrton ankesat që kanë të bëjnë me parimin e ndarjes së shtetit nga partia dhe keqpërdorimin e burimeve administrative gjatë fushatës.
Ligji parasheh që vëzhguesit qytetarë dhe ata ndërkombëtarë të kenë qasje në të gjitha fazat e procesit zgjedhor.
Deri tani, katër organizata qytetare janë akredituar për t’i vëzhguar zgjedhjet.
HYRJE
Pas ftesës së marrë nga Ministria për Punë të Jashtme, Zyra për institucione demokratike dhe të drejtat e njeriut e OSBE-së (OSBE/ODIHR) vendosi Misionin për vëzhgimin e zgjedhjeve (MVZ) për t’i vëzhguar zgjedhjet lokale që do të mbahen më 15 tetor.
MVZ-ja e OSBE/ODIHR-it, e udhëhequr nga ambasadorja Audrey Glover, përbëhet nga ekipi kryesor 17-anëtarësh që është i vendosur në Shkup dhe 20 vëzhgues afatgjatë që janë të shpërndarë në tërë vendin.
Anëtarët e misionit vijnë nga 22 vende anëtare të OSBE-së.
Nga vendet anëtare të OSBE-së është kërkuar që të dërgojnë 300 vëzhgues afatshkurtë për t’i vëzhguar procedurat në ditën e votimit.
SFONDI POLITIK
Pas  zgjedhjeve  të  parakohshme  parlamentare  të  vitit  2016,  partia  Organizata  e  Brendshme Revolucionare  Maqedonase  –  Partia  Demokratike  për  Unitet  Kombëtar  Maqedonas  (VMRO-DPMNE) nuk arriti marrëveshje me partnerin e saj tradicional të koalicionit, Bashkimin Demokratik për Integrim (BDI).
Përkundrazi, BDI-ja dhe partitë e tjera të shqiptarëve etnikë u rreshtuan me Lidhjen Social Demokratike të Maqedonisë (LSDM), mirëpo kryetari i shtetit nuk ua dha atyre mandatin për të formuar qeveri.
Më 27 prill, pas disa përpjekjeve të pasuksesshme, u zgjodh kryetari i Kuvendit.
Ky  zhvillim  i  ngjarjeve  shkaktoi  konfrontim  në  Kuvend,  që  rezultoi  me  sulm  ndaj deputetëve, duke përfshirë një deputet të LSDM-së dhe një të Aleancës për shqiptarët (ASH).
Kriza politike u qetësua vetëm pasi kryetari i shtetit ia dha mandatin LSDM-së që të formojë qeveri, e cila u krijua më 31 maj, pas një vonese gjashtëmujore.
Kjo rezultoi me shtyrjen e zgjedhjeve lokale.
Në  korrik,  qeveria  paraqiti  një  plan  për  trajtimin  e  problemit  me  keqpërdorimin  e  burimeve administrative, presionin mbi nëpunësit publik, mbulimin jo të balancuar mediatik dhe përmirësimin e transparencës  së  administratës  zgjedhore.
Aspiratat  shumëvjeçare  të  vendit  për  anëtarësim  në Bashkimin Evropian (BE) dhe në Organizatën e Traktatit të Atlantikut Verior (NATO), përqindja e lartë në vazhdimësi e papunësisë dhe niveli i lartë i emigrimit e formojnë sfondin e këtyre zgjedhjeve.
Bashkëbiseduesit e MVZ-së së OSBE/ODIHR-it mendojnë se mënyra se si do të mbahen zgjedhjet lokale mund të ndikojë në proceset e integrimit që janë në zhvillim e sipër, dhe i shohin ato si test për besueshmërinë e qeverisë së re.
Momentalisht, 55 nga gjithsej 80 komuna udhëhiqen nga VMRO-DPMNE-ja, ndërsa LSDM-ja ka 4 nga 81 kryetarët e komunave me përkatësi partiake.
KORNIZA LIGJORE DHE SISTEMI ZGJEDHOR
Kushtetuta  e  ndryshuar  e  vitit  1991  përcakton  një  diapazon  të  gjerë  të  të  drejtave  dhe  lirive fundamentale.
Zgjedhjet lokale kryesisht janë të rregulluara me Kushtetutë dhe me Kodin zgjedhor.
Rregullativat e miratuara nga Komisioni Shtetëror Zgjedhor (KSHZ) e plotësojnë Kodin zgjedhor; ato nuk duhet të jenë në kundërshtim me ligjin, mirëpo nuk i nënshtrohen shqyrtimit gjyqësor.
Siç theksohet në Mendimin e përbashkët të OSBE/ODIHR-it dhe të Komisionit të Venedikut të Këshillit të Evropës të vitit 2016 për Kodin Zgjedhor, korniza ligjore ofron një bazë të mirë për mbajtjen e zgjedhjeve demokratike, në qoftë se implementohet ashtu siç duhet.
Megjithatë, mbeten disa  zbrazëtira  dhe  paqartësi,  duke  i  përfshirë  edhe  disa  që  janë  theksuar  në  rekomandimet  e mëparshme të OSBE/ODIHR-it.
Kodi  Zgjedhor  është  miratuar  në  vitin  2006  dhe  që  atëherë  është  ndryshuar  në  masë  të konsiderueshme, më në fund në vitin 2016.
Poashtu, në vitin 2017, u futën edhe disa ndryshime kyçe: u ndryshua periudha e mbajtjes së zgjedhjeve lokale prej majit në tetor, Gjykata Kushtetuese i anuloi disa dispozita që kishin për qëllim ruajtjen e parimit të ndarjes së shtetit nga partia, dhe Kuvendi u autorizua që ta ndryshojë përbërjen e KSHZ-së që ta pasqyrojë përbërjen aktuale të Kuvendit.
Zgjedhjet lokale mbahen çdo katër vjet për t’i zgjedhur kryetarët e komunave dhe këshillat komunalë në 80 komuna dhe në Qytetin e Shkupit.
Këshilltarët zgjidhen me përfaqësim proporcional nëpërmjet listave të mbyllura me kandidatë.
Vendet e këshilltarëve ndahen sipas formulës së Dontit (d’Hondt).
Kryetarët e komunave zgjidhen sipas sistemit të shumicës në dy rrethe zgjedhore.
Në qoftë se asnjë kandidat nuk ka fituar më shumë se 50 për qind të votave të hedhura në rrethin e parë, balotazhi do të mbahet më 29 tetor.
Për rrethin e parë të zgjedhjeve për kryetarë të komunave, nevojitet pjesëmarrje e një të tretës së numrit të votuesve; në të kundërtën, zgjedhjet përsëriten në komunën përkatëse.
Për balotazhin nuk ka ndonjë kusht për përqindje të caktuar të pjesëmarrjes.
ADMINISTRIMI I ZGJEDHJEVE
Zgjedhjet lokale administrohen nga administrata zgjedhore në tre nivele që përbëhet nga KSHZ-ja, 80 Komisione zgjedhore komunale (KZK) dhe Komisioni zgjedhor për Qytetin e Shkupit, dhe 3,480 Këshilla zgjedhorë (KZ).
Kërkesat për balancin etnik dhe gjinor në administratën zgjedhore janë caktuar në Kodin Zgjedhor.
KSHZ-ja përbëhet nga nëntë anëtarë, tre nga të cilët janë gra.
Sipas ligjit, tre anëtarë të KSHZ-së nuk kanë  përkatësi  partiake,  dhe  zgjidhen  nëpërmjet  konkursit  të  hapur.
Gjashtë  anëtarët  e  tjerë  e pasqyrojnë përbërjen politike të Kuvendit.
Mandati pesëvjeçar i anëtarëve jopartiakë është i mbrojtur, ndërsa të emëruarit partiakë, pas ndryshimeve të vitit 2017 në KZ, duhet të ndërrohen që përbërja e KSHZ-së të jetë në përputhje me përbërjen aktuale të Kuvendit.
Në përputhje me këtë, më 22 shtator, anëtari i Lëvizjes BESA e zëvendësoi anëtarin e Partisë Demokratike Shqiptare (PDSH).
Ndaj një anëtari të KSHZ-së është ngritur padi për keqpërdorim të detyrës zyrtare gjatë zgjedhjeve lokale të vitit 2013.
KZK-të përbëhen nga pesë anëtarë, të zgjedhur në mënyrë të rastësishme nga radhët e nëpunësve shtetërorë në nivel komunal.
KZ-të përbëhen nga dy anëtarë të emëruar politikisht dhe tre anëtarë jopartiakë.
Përzgjedhja dhe emërimi i KZ-ve akoma nuk ka përfunduar për shumë arsye, njëra nga të cilat është edhe e drejta e atyre që janë zgjedhur ta refuzojnë detyrën.
Trembëdhjetë KZK nuk e plotësojnë kushtin për përfaqësim gjinor.
Pushtetet lokale janë përgjegjëse për financimin e zgjedhjeve.
Komunat, llogaritë e të cilave janë të bllokuara me vendim gjyqësor për shkak të borxheve të papaguara, do të pranojnë fonde nga buxheti shtetëror.
Ministria për Financa tashmë ka ndarë 30 milionë denarë për 17 komuna të tilla.
Disa KZK e kanë njoftuar MVZ-në e OSBE/ODIHR-it se edhe përkundër financimit, ato kanë mungesë të hapësirave dhe të materialit.
Sipas ligjit, nga administrata zgjedhore kërkohet që punën e saj ta bëjë publike dhe KSHZ-ja duhet t’i publikojë procesverbalet e mbledhjeve të saj në afat prej 48 orësh nga miratimi i tyre.
Edhe pse mbledhjet e KSHZ-së janë të hapura për vëzhguesit dhe mediat, disa vendime deri tani janë marrë në mbledhje  të  mbyllura  dhe  vëzhguesit  nuk  janë  informuar  paraprakisht.
Poashtu,  disa  rregulla, vendime dhe udhëzime nuk janë publikuar onlajn.
KZK-të nuk janë të obliguara që t’i publikojnë procesverbalet e tyre, mirëpo disa prej tyre e bëjnë këtë në mënyrë vullnetare.
Nga korriku deri në shtator, KSHZ-ja, në bashkëpunim me shoqërinë civile, vlerësoi mundësinë e qasjes në vendvotime për personat me pengesa, gjë e cila tani mund të kontrollohet onlajn.
KSHZ-ja planifikon të ofrojë shabllon me alfabet të Brejit për çdo vendvotim.
KSHZ-ja planifikon të realizojë një fushatë për edukim të votuesve dhe për informim, mirëpo akoma nuk ka filluar.
REGJISTRIMI I VOTUESVE
Të gjithë qytetarët që kanë mbushur 18 vjet kanë të drejtë vote, përveç atyre që u është marrë kjo e drejtë ligjore me vendim gjyqësor.
Poashtu, vetëm personat me adresë të paraqitur dhe me letërnjoftim të vlefshëm ose me pasaportë biometrike janë përfshirë në regjistrin e votuesve.
KSHZ-ja e mirëmban regjistrin e votuesve në bazë të të dhënave të nxjerra nga regjistri qytetar dhe ai i popullatës.
Ajo e përditëson regjistrin e votuesve katër herë në vit, në bazë të të dhënave që i ofrojnë institucionet e ndryshme shtetërore.
Një ditë pasi të shpallen zgjedhjet, bëhet edhe një përditësim plotësues.
KSHZ-ja ka të drejtë të bëjë inspektime të drejtpërdrejta të rastësishme për verifikim të saktësisë.
Për këto zgjedhje, KSHZ-ja nuk ka bërë verifikim gjithëpërfshirës të regjistrit të votuesve.
Këqyrja publike e listave zgjedhore për zgjedhjet lokale u bë prej datës 21 gusht deri më 9 shtator.
Gjatë kësaj periudhe, mbi 220,000 votues i kontrolluan të dhënat e tyre dhe vetëm 237 persona kërkuan të bëhen korrigjime.
16 Si rezultat i numrit të vogël të ndryshimeve, bashkëbiseduesit e MVZ-së së OSBE/ODIHR-it shprehën besim të shtuar në saktësinë e regjistrit të votuesve, ndërsa disa të tjerë vazhduan të shprehin shqetësim.
Më 16 shtator, dy ditë pas afatit të fundit ligjor, partitë kanë pranuar kopje të listave.
Pas verifikimit, pesë parti kërkuan shtim ose fshirje të gjithsej 49 votuesve.
Përderisa kërkesat për shtim në listë u pranuan, ato për fshirje u refuzuan nga KSHZ-ja, për shkak se këto ndryshime janë në kompetencë të Ministrisë për Punë të Brendshme.
Më 25 shtator, një ditë pas afatit të fundit, KSHZ-ja i miratoi listat përfundimtare, ku gjenden 1,814,644 votues, duke i përfshirë edhe 1,882 votues në institucionet ndëshkimore.
Kodi Zgjedhor nuk lejon që votuesi ta ndryshojë vendvotimin, prandaj është përgatitur një dispozitë speciale për anëtarët e komisioneve zgjedhore dhe për policët në detyrë në ditën e zgjedhjeve, me të cilën atyre u mundësohet të votojnë.
Votuesit në shtëpi, të cilët do të bëjnë kërkesë te KZK-ja deri më 8 tetor, do të kenë mundësi të votojnë në kutinë mobile për votim më 14 tetor.
REGJISTRIMI I KANDIDATËVE
Çdo votues me të drejtë vote që banon në komunën ku ai/ajo dëshiron të garojë mund të kandidojë në zgjedhje, përveç atyre që janë në burg ose atyre që janë në pritje të vuajtjes së dënimit me burg në kohëzgjatje më shumë se gjashtë muaj.
Partitë, koalicionet dhe grupet e votuesve kanë të drejtë të emërojnë  kandidatë  për  këto  zgjedhje.
Këta  të  fundit  emërimin  e  tyre  duhet  ta  mbështesin  me nënshkrime prej 0.2 deri në 4 për qind të votuesve me të drejtë vote që banojnë në komunën përkatëse.
Nënshkrimet duhet të mblidhen në prani të përfaqësuesit të KSHZ-së në zyrat rajonale të KSHZ-së.
Një votues mund të nënshkruajë për të mbështetur më tepër se një listë.
Regjistrimi i kandidatëve përfundoi më 14 shtator, dhe rezultoi me 19 parti dhe koalicione, si dhe 65 grupe të votuesve, të cilat dorëzuan gjithsej 369 lista kandidatësh.
Për kryetarë të komunave do të garojnë 258 kandidatë, 20 nga të cilët janë të pavarur.
Dy subjekte të ndryshme politike, një parti dhe një koalicion, me emrin e njëjtë Aleanca për shqiptarët, do të garojnë kundër njëra tjetrës.
Ankesa e koalicionit për këtë çështje u refuzua.
MVZ-ja e OSBE/ODIHR-it ka njohuri për pesë refuzime të listave të kandidatëve, për të cilat u parashtruan ankesa deri te Gjykata Administrative, e cila i refuzoi ato (katër në sesione të mbyllura).
Tre nga këto lista u çregjistruan nga KZK-të për shkak se nuk kishin hapur llogari të veçantë bankare brenda afatit ligjor.
Për ta përmirësuar barazinë gjinore, KZ-ja kërkon që në listat e kandidatëve të përfshihen jo më pak se 40 për qind e gjinisë më pak të përfaqësuar.
Nga 258 kandidatët për kryetarë të komunave, 16 janë gra; 52 nga 369 listat me kandidatë udhëhiqen nga gratë.
Më 17 shtator, pas përfundimit të afatit për emërime, KSHZ-ja e ndryshoi rregullën, duke sqaruar se si duhet të zbatohet kuota gjinore.
AMBIENTI I FUSHATËS
Fushata zyrtare filloi më 25 shtator dhe do të përfundojë në mesnatë të datës 13 tetor.
Në KZ fushata është e rregulluar në mënyrë gjithëpërfshirëse dhe në përgjithësi ofron kushte për terren të barabartë për garim.
Aq më tepër, ligji ka për qëllim t’i mbrojë votuesit nga presioni i panevojshëm dhe kufizimet e ndryshme kanë për qëllim ta mbështesin ndarjen e shtetit nga partia, si dhe ta parandalojnë keqpërdorimin e burimeve administrative.
Pushtetet lokale luajnë rol të rëndësishëm në fushatë duke ndarë hapësirë për reklamim në hapësira të jashtme.
Më 5 shtator, qeveria e miratoi Deklaratën për zgjedhjet e lira dhe të drejta, duke i bërë thirrje publikut dhe zyrtarëve shtetërorë që të përmbahen nga aktivitetet malverzuese dhe ta respektojnë të drejtën e votuesve që të zgjedhin në mënyrë të lirë.
Më 19 shtator, qeveria miratoi disa ligje për çështjet financiare dhe shoqërore.
Më 24 shtator në KSHZ dhe nëpër KZK-të, kandidatët për kryetarë të komunave nënshkruan kodin e sjelljes duke premtuar se do ta respektojnë ligjin.
Ambienti  para  fushatës  zgjedhore  ishte  i  qetë  me  incidente  të  pakta  të  izoluara.
MVZ-ja  e OSBE/ODIHR-it ka vërejtur raste të zhvillimit të parakohshëm të fushatës nga disa parti.
Një numër i palëve të interesuara të MVZ-së së OSBE/ODIHR-it shprehën shqetësim për blerjen potenciale të votave, frikësimin dhe përdorimin e burimeve qeveritare për zhvillimin e fushatës.
Para pak kohësh, u ngritën akuza kundër dy kryetarëve aktualë të komunave për keqpërdorim të detyrës zyrtare, duke përfshirë edhe shkelje që kanë të bëjnë me zgjedhjet.
Fushata filloi me tubime festive, ku liderët e partive i prezantuan kandidatët e tyre, i zbuluan sloganet e fushatës dhe i paraqitën platformat e politikave të tyre.
Edhe pse partitë bëjnë fushatë për çështjet komunale, platformat përfshijnë edhe tema të nivelit shtetëror.
Nga 25 shtatori, nëpër qendrat urbane u paraqitën bilborde të mëdha, në pjesën më të madhe të të cilave ishin të paraqitur kandidatët për kryetarë të komunave.
Në disa qytete, partitë hapën zyra të përkohshme.
Garuesit planifikojnë të blejnë hapësirë për reklamim në televizione dhe në mediat e shtypura, si dhe ta rrisin bazën që i mbështet ata nëpërmjet rrjeteve sociale.
FINANCIMI I FUSHATËS
Fushatat financohen nga donacionet dhe anëtarësia partiake.
Donacionet publike, të huaja dhe ato anonime janë të ndaluara.
Donacionet nuk duhet ta kalojnë vlerën prej 3.000 eurosh (për individë) dhe 30.000  euro  (për  subjektet  juridike),  duke  i  përfshirë  edhe  kontributet  në  të  mira  materiale.
Shpenzimet kompensohen pjesërisht nga administrata lokale për listat që kanë marrë së paku 1.5 për qind të të gjitha votave të hedhura në një komunë (0.24 euro për një votë).
Të gjitha transaksionet e fushatës duhet të realizohen nëpërmjet llogarisë së veçantë bankare për këtë qëllim.
Limiti për shpenzim në fushatë është 1.8 euro për kokë të votuesve të regjistruar në komunë, për çdo rreth zgjedhor.
Enti shtetëror për revizion (ESHR) bën kontroll dhe i shqyrton ankesat në lidhje me financimin e fushatës zgjedhore.
Ai duhet të pranojë dhe të publikojë dy raporte të përkohshme për financimin e fushatës nga çdo dorëzues i listës, mirëpo nuk është i detyruar të bëjë revizion të tyre.
Revizion u bëhet vetëm raporteve përfundimtare, të cilat garuesit duhet t’i dorëzojnë në afat prej katër muajsh pas zgjedhjeve.
ESHR-ja e informoi MVZ-në e OSBE/ODIHR-it se jo domosdoshmërisht bën revizion të të gjitha raporteve të pranuara.
Ndëshkimet për shkelje në këtë aspekt përfshijnë anulimin e kompensimeve dhe dënime të rrepta penale varësisht nga shkelja.
Më 1 shtator, Ministria e Financave lëshoi një shabllon të ri të dokumentit për raportim, ku kërkohen informata gjithëpërfshirëse për të gjithë donatorët dhe, në përputhje me rekomandimin e mëparshëm të OSBE/ODIHR-it, ndarje të detajuar të donacioneve dhe të shpenzimeve.
Shablloni momental nuk ka ndarje të shpenzimeve sipas komunave.
Degët  rajonale  të  partive  e  informuan  MVZ-në  e  OSBE/ODIHR-it  se  fushatat  kryesisht  do  të financohen nga mjetet që do të mblidhen në nivel lokal; partitë parlamentare parashohin edhe ndarjen nga qendra të mjeteve dhe të mallrave për fushatë.
Partitë më të vogla dhe kandidatët e pavarur iu ankuan MVZ-së së OSBE/ODIHR-it për mungesë të financimit.
MEDIAT
Një numër i madh i mediave, të ndara në bazë politike, veprojnë në një treg të vogël për reklamim.
Televizioni është burimi kryesor i informimit; qarkullimi i gazetave është mjaft i vogël, ndërsa depërtimi gjithnjë e më i madh i internetit ka mundësuar zhvillimin e dukshëm të ueb-faqeve me lajme.
Më 19 shtator, Kuvendi e hoqi taksën për radiodifuzion për financimin e transmetuesit publik Radio Televizionit të Maqedonisë (RTM), Agjencisë për shërbime audio dhe audiovizuale mediatike (ASHAM)  dhe  Radiodifuzionit  të  Maqedonisë  (RDM).
Nga  1  tetori,  këto  institucione  do  të financohen vetëm nga buxheti shtetëror.
Bashkëbiseduesit e MVZ-së së OSBE/ODIHR-it shprehën shqetësim  se  kufizimet  e  tilla  për  financim  mund  ta  vështirësojnë  punën  e  ASHAM-it  dhe  ta dobësojnë edhe më shumë RTM-në si transmetues publik, për shkak të ndërhyrjes së mundshme politike.
Kushtetuta e garanton lirinë e të shprehurit dhe e ndalon censurimin.
Kodi Zgjedhor parasheh që të gjitha mediat t’i mbulojnë zgjedhjet në mënyrë të drejtë, të balancuar dhe të paanshme, duke e bërë këtë edhe në ueb-faqet e tyre.
Nga RTM-ja kërkohet që garuesve politikë t’u sigurojë hapësirë kohore për emetim pa pagesë në periudhën me shikim më të madh.
Nuk do të ketë short për ndarjen e këtyre hapësirave për emetim; renditja do të përcaktohet në bazë të kërkesave të kandidatëve.
Mbulimi i zgjedhjeve në lajmet e RTM-së është i rregulluar në mënyrë të rreptë, e poashtu edhe reklamimi i paguar në mediat komerciale.
Respektimi i ligjeve nga ana e mediave monitorohet nga ASHAM-i.
ASHAM-i mund të shqiptojë sanksione në rast të shkeljeve dhe mund ta përcjellë çështjen në gjykatën kompetente.
Që nga 7 gushti, ASHAM-i ka bërë monitorim sistematik të mediave dhe rezultatet i publikon në ueb-faqen e tij çdo 10 ditë.
Deri tani, ASHAM-i ka vërejtur se mediat kryesore kanë kryer mbulim më të balancuar se sa në zgjedhjet e mëparshme.
Disa media nacionale organizojnë në mënyrë aktive debate ndërmjet kandidatëve për kryetarë të komunave në komunat e tyre përkatëse.
Diskutime të gjalla ndërmjet kandidatëve dhe mbështetësve të tyre zhvillohen në rrjetet sociale.
Më 21 shtator, MVZ-ja e OSBE/ODIHR-it filloi me monitorimin sasior dhe cilësor të mbulimit mediatik të çështjeve që lidhen me zgjedhjet të gjashtë kanaleve kryesore televizive dhe të katër gazetave të përditshme.
ANKESAT DHE APELIMET
KSHZ-ja, organet e pavarura administrative dhe gjykatat janë përgjegjëse për të gjykuar për rastet që kanë të bëjnë me zgjedhjet.
Një numër i bashkëbiseduesve të MVZ-së së OSBE/ODIHR-it kanë shprehur shqetësim për mungesën e supozuar të paanshmërisë nga ana e KSHZ-së dhe e gjykatave gjatë shqyrtimit të rasteve të ndjeshme politike.
Partitë mund të ankohen në Gjykatën Administrative ndaj vendimeve të KZK-ve me të cilat refuzohen listat e kandidatëve; mirëpo vendimet dhe veprimet e tjera të KZK-ve nuk i nënshtrohen shqyrtimit nga ana e KSHZ-së apo atij gjyqësor.
Votuesit mund t’i parashtrojnë ankesat në KSHZ për listat zgjedhore dhe për shkeljen e të drejtës së tyre për të votuar.
Subjektet politike mund t’i kundërshtojnë vetëm listat zgjedhore, parregullsitë gjatë votimit dhe numërimit të votave.
Përderisa vendimet e KSHZ-së për ankesat dhe anulimet e rezultateve shqyrtohen nga ana e Gjykatës Administrative, vendimet dhe veprimet e tjera administrative nuk i nënshtrohen shqyrtimit gjyqësor.
Ankesat për shkeljet e rregullave të fushatës nuk janë në mandatin e KSHZ-së dhe konsiderohen si çështje penale ose civile.
Kontestet në lidhje me veprimet e qeverisë dhe të subjekteve publike që i shkelin dispozitat që kanë për qëllim ndarjen e shtetit nga partia dhe parandalimin e shfrytëzimit të burimeve  publike  për  fushatë,  janë  në  kompetencë  të  Komisionit  shtetëror  për  parandalimin  e korrupsionit  (KSHPK).
KSHPK-ja  ka  pranuar  rreth  15  ankesa  kundër  subjekteve  publike  për ndërprerjen e marrëdhënies së punës së nëpunësve publikë gjatë periudhës zgjedhore.
PJESËMARRJA E PAKICAVE KOMBËTARE
Marrëdhëniet ndëretnike luajnë rol në zgjedhje, veçanërisht në nivel lokal.
Çështjet që janë me rëndësi për marrëdhëniet ndëretnike, siç është propozim-ligji për përdorimin e gjuhëve, përdoren në fushatë së bashku me çështjet e veçanta lokale.
Kandidatët dhe listat tentojnë ta pasqyrojnë përbërjen etnike të komunës.
Megjithatë, në disa raste, ata kanë kërkuar të fitojnë vota përtej kufijve etnikë.
Në komunat me shumicë etnike shqiptare, disa parti etnike shqiptare që janë pjesë e qeverisë, garojnë kundër njëra tjetrës.
Partitë që i përfaqësojnë bashkësitë më të vogla etnike kanë paraqitur kandidatë për kryetarë të komunave vetëm në raste të pakta, atje ku këto grupe etnike janë të koncentruara në një komunë, siç janë turqit etnikë në Qendër Zhupë dhe romët në Shuto Orizare.
Në vendet tjera, ato paraqesin listë me kandidatë  për  këshillat  komunalë.
Partitë  nga  bashkësitë  më  të  vogla  iu  ankuan  MVZ-së  së OSBE/ODHIR-it se nuk kanë anëtarë të tyre në KSHZ dhe se nuk janë të përfaqësuar sa duhet në administratën zgjedhore lokale.
VËZHGUESIT QYTETARË DHE NDËRKOMBËTARË
Kodi Zgjedhor parasheh që vëzhguesit qytetarë dhe ata ndërkombëtarë të kenë qasje në të gjitha fazat e procesit zgjedhor.
Deri tani, KSHZ-ja ka akredituar katër organizata vëzhguese qytetare, të cilat do ta vlerësojnë punën e administratës zgjedhore dhe do të shpërndajnë një numër të konsiderueshëm të vëzhguesve në ditën e zgjedhjeve.
Garuesit në zgjedhje poashtu mund të akreditojnë përfaqësues të tyre.
Për dallim nga vëzhguesit qytetarë, vëzhguesit partiakë mund të parashtrojnë ankesa në të gjitha fazat e procesit zgjedhor.
AKTIVITETET E OSBE/ODIHR-IT
MVZ-ja e OSBE/ODIHR-it filloi me punë më 13 shtator, dhe është takuar me kryetarin e shtetit, kryeministrin,  KSHZ-në,  agjencitë  e  tjera  shtetërore,  si  dhe  me  përfaqësuesit  e  partive  politike, mediave, shoqërisë civile, si dhe Misionit të OSBE-së në Shkup dhe të bashkësisë ndërkombëtare.
MVZ-ja e OSBE/ODIHR-it ka vendosur kontakte me të gjitha palët e përfshira në procesin zgjedhor në të gjitha nivelet.
Kongresi i autoriteteve lokale dhe rajonale i Këshillit të Evropës planifikon të dërgojë një delegacion për vëzhgim në ditën e zgjedhjeve.
MISIONI PËR VËZHGIMIN E ZGJEDHJEVE
Ish-Republika Jugosllave e Maqedonisë
Zgjedhjet lokale, Rrethi i dytë, 29 tetor 2017
DEKLARATË PËR GJETJET DHE PËRFUNDIMET PARAPRAKE
PËRFUNDIMET PARAPRAKE
Rrethi i dytë i zgjedhjeve lokale që u mbajtën më 29 tetor ishte konkurrent dhe respektimi i lirive themelore kontribuoi për mbajtjen e zgjedhjeve demokratike.
Fushata ishte e shkurtër dhe e qetë, me ç’rast partitë garuan për të fituar mbështetje jashtë bazave të tyre tradicionale, edhe pse herë pas here përdorën retorikë agresive.
U raportuan raste të izoluara të keqpërdorimit të burimeve administrative dhe të blerjes së votave.
Mediat vazhduan të ofrojnë mbulim të balancuar të garuesve, mirëpo kjo u zbeh nga video-klipet negative të fushatës.
Dita e zgjedhjeve, në përgjithësi, u menaxhua në mënyrë profesionale, edhe pse puna e anëtarëve të Këshillave zgjedhorë gjatë numërimit të votave ka mundur të përmirësohet.
Korniza ligjore i ofron të drejtat dhe liritë fundamentale dhe në përgjithësi përbën një bazë të mirë për mbajtjen e zgjedhjeve demokratike.
Shumica e dispozitave të Kodit zgjedhor (KZ) vlejnë edhe për rrethin e dytë.
Megjithatë KZ-ja nuk i ka të rregulluara në mënyrë të qartë disa aspekte, gjë që e zvogëlon koherencën e kornizës ligjore të zgjedhjeve.
Komisioni shtetëror zgjedhor (KSHZ) e përmirësoi transparencën e punës së tij ndërmjet dy rretheve zgjedhore.
Megjithatë, nuk i planifikoi në mënyrë adekuate trajnimet plotësuese, edukimin e votuesve dhe  mbështetjen  financiare  për  10  komuna  që  kishin  llogari  të  bllokuara.
Puna  e  Komisioneve zgjedhore komunale kryesisht u vlerësua si pozitive.
Megjithatë, u vërejtë së paku një rast i anshmërisë së perceptuar politike.
Sistemi i ankesave që kanë të bëjnë me ditën e zgjedhjeve është i centralizuar.
KSHZ-ja i shqyrtoi dhe i refuzoi të gjitha 46 ankesat pas rrethit të parë.
Edhe pse nuk u respektua afati ligjor prej 48 orëve, të gjitha rastet u vendosën në mbledhje të hapura dhe vendimet u publikuan onlajn, gjë që kontribuoi për transparencë.
Megjithatë,  mënyra  se  si  u  trajtuan  shumë  ankesa  e  rrezikoi  sundimin  e  ligjit  dhe rregullsinë e procesit, që është në kundërshtim me përkushtimet e OSBE-së.
Gjykata Administrative i mbështeti të gjitha vendimet e KSHZ-së që u apeluan.
Përditësimi i listave të votuesve ndërmjet dy rretheve nuk është i paraparë me ligj, që në fakt ia pamundësoi të drejtën e votës atyre që kanë mbushur 18 vjet ndërmjet dy rretheve zgjedhore.
Mbi 900 votues në institucionet ndëshkuese nuk kishin mundësi ta ushtrojnë të drejtën e tyre të votës në të dyja rrethet zgjedhore, për shkak nuk kishin dokumente të vlefshme të identifikimit.
KSHZ-ja miratoi një vendim, me të cilin votuesve që ishin në listat e votuesve, mirëpo të cilëve u kishte kaluar afati i vlefshmërisë së dokumenteve për identifikim, nuk iu lejua të votonin.
Gjithsej 68 kandidatë nga 8 parti, si dhe 2 kandidatë të pavarur garuan në rrethin e dytë; gjashtë kandidate ishin femra.
Fushata u bë dinamike vetëm disa ditë para rrethit të dytë.
Strategjitë e fushatave u ridizajnuan, e poashtu u ndryshuan edhe metodat për t’i synuar votuesit e papërcaktuar.
Disa parti shprehën shqetësim për shkak të premtimit për mbështetje qeveritare nga kryeministri për komunat që kanë kryetarë të komunave nga radhët e koalicionit qeveritar.
Ky veprim e dëmtoi parimin e ndarjes së shtetit nga partia, që është në kundërshtim me përkushtimet e OSBE-së.
Në periudhën para se të mbahet rrethi i dytë, mbulimi i fushatës në lajme ishte i kufizuar, mirëpo u zmadhua në javën e fundit.
Në mediat private, reklamimi i paguar u dominua nga dy partitë më të mëdha, kryesisht me ton negativ.
Efektiviteti i shqyrtimit gjyqësor të ankesave në lidhje me mediat përpara se të mbahet rrethi i dytë u dëmtua për shkak të tejkalimit të afateve ligjore nga ana e gjykatave.
Dita e zgjedhjeve, në përgjithësi, u menaxhua mirë.
Megjithatë, parregullsitë procedurale që u vërejtën gjatë procesit të numërimit të votave e zvogëluan vlerësimin pozitiv, dhe në më shumë se gjysmën e vendvotimeve të vëzhguara, protokollet e rezultateve nuk u paraqitën për këqyrje publike.
Nxjerrja e rezultateve u vlerësua si efikase dhe transparente.
Në dy komuna u vërejtën tensione jashtë disa vendvotimeve për shkak të prezencës së aktivistëve partiakë; disa raste të presionit mbi votuesit, si dhe disa raste të blerjes së votave iu përcollën organeve kompetente.
Pas përfundimit të votimit, koalicioni qeveritar e mirëpriti procesin zgjedhor, ndërsa partia kryesore opozitare deklaroi se nuk do t’i pranojë rezultatet zgjedhore për shkak të shkeljeve të pretenduara në masë të gjerë, para dhe në ditën e zgjedhjeve.
GJETJET PARAPRAKE  Sfondi dhe zhvillimet pas rrethit të parë  Rrethi i parë i zgjedhjeve u mbajt më 15 tetor.
Kryetarët e komunave u zgjodhën sipas sistemit të shumicës në dy rrethe zgjedhore, ndërsa këshilltarët u zgjodhën sipas sistemit proporcional me një rreth.
Rezultate përfundimtare të rrethit të parë u shpallën nga Komisioni shtetëror zgjedhor (KSHZ) më 24 tetor, dhe treguan se ka gara të ngushta në një numër të garave për kryetarë të komunave.
Dyzet e  gjashtë kryetarë komunash u zgjodhën në rrethin e parë.
Prej tyre, 38 janë nga  Lidhja Social Demokratike e Maqedonisë (LSDM), 3 nga Organizata e Brendshme Revolucionare Maqedonase – Partia Demokratike për Unitet Kombëtar Maqedonas (VMRO-DPMNE), 2 nga Bashkimi Demokratik për Integrim (BDI), 1 nga Partia Demokratike e Turqve në Maqedoni (PDTM) dhe 2 kandidatë të pavarur.
Nga kryetarët e zgjedhur të komunave, tre ishin gra.
Pas rrethit të parë, në komunat ku zgjedhjet u shpallën të përfunduara, u bë dorëzimi paqësor i pushtetit.
Balotazhet për kryetarë të komunave u caktua të mbahen më 29 tetor në 35 komuna, ku u përfshinë 70 kandidatë, nga të cilët dy të pavarur.
Prej tyre gjashtë ishin gra.
Para balotazhit, Aleanca për Shqiptarët (ASH) shpalli koalicion të ri me Lëvizjen BESA (BESA), ndërsa LSDM-ja e rikonfirmoi mbështetjen e saj për BDI-në.
Ankesat dhe apelimet pas rrethit të parë të zgjedhjeve Korniza ligjore përcakton një proces të centralizuar për ankesat në lidhje me ditën e zgjidhjeve, me ç’rast  KSHZ-ja  i  shqyrton  vetëm  rastet  që  janë  parashtruar  nga  garuesit  në  zgjedhje  sa  i  përket parregullsive në procesin e votimit, numërimit dhe nxjerrjes së rezultateve.
Vendimet e KSHZ-së mund të apelohen në Gjykatën Administrative.
Garuesit kanë të drejtë të parashtrojnë ankesa në afat prej 48 orësh nga shpallja e rezultateve preliminare.
Megjithatë, KSHZ-ja shpalli një afat të unifikuar, duke mos e konsideruar se kur i ka publikuar rezultatet e veta secili Komision zgjedhor komunal (KZK).
Kjo e shkurtoi dukshëm periudhën kohore për disa ankesa dhe e dëmtoi të drejtën për të pasur mjet efektiv ligjor.
Poashtu, dispozitat e rrepta të panevojshme kërkojnë që KSHZ-ja t’i anulojë rezultatet e vendvotimeve në rast të parregullsive procedurale, duke i përfshirë edhe parregullsitë e imëta.
KSHZ-ja pranoi 46 ankesa për ditën e zgjedhjeve pas rrethit të parë, me ç’rast pjesa më e madhe e tyre u parashtruan nga koalicioni opozitar.
Shumica kishin të bëjnë me parregullsi të imëta, mirëpo në të gjitha kërkohej anulimi i rezultateve të vendovotimeve.
KSHZ-ja i refuzoi të gjitha ankesat, me ç’rast anëtarët e saj votuan sipas vijës partiake, që është në kundërshtim me kërkesën për paanshmëri.
Edhe pse shumë raste u shqyrtuan në mënyrë thelbësore, megjithatë ndryshonte përpikëria.
Në disa raste, shkaqet për refuzim ishin të paarsyeshme, ndërsa për disa të tjera kishte mungesë të qartë të bazës së qëndrueshme ligjore.
Disa raste nuk u shqyrtuan për shkaqe teknike, që është në kundërshtim me praktikën e mirë ndërkombëtare.
Mënyra se si u trajtuan shumë ankesa e rrezikoi sundimin e ligjit dhe rregullsinë e procesit, që është në kundërshtim me përkushtimet e OSBE-së.
Edhe pse nuk u respektua afati kohor prej 48 orësh, KSHZ-ja mori vendim për të gjitha rastet në një mbledhje të hapur dhe ankesat dhe vendimet u publikuan menjëherë në ueb-faqen e KSHZ-së, që kontribuoi për transparencë.
Njëzet e tetë vendime të KSHZ-së u apeluan në Gjykatën Administrative, pothuajse të gjitha brenda afatit prej 24-orësh.
Si rregull e përgjithshme, në Gjykatën Administrative nuk mbahen mbledhje publike, që e kufizon transparencën në zgjidhjen e kontesteve zgjedhore.
Megjithatë, gjykata mbajti mbledhje të mbledhje të hapura për të ofruar informata për rastet, siç parasheh KZ-ja; vendimet u morën brenda afatit kohor prej 48-orësh dhe u publikuan menjëherë.
Të gjitha ankesat u refuzuan, duke  i  lënë  rastet  e  arsyeshme  pa  mjet  efektiv  ligjor.
Në  përgjithësi,  afatet  për  dorëzimin  dhe shqyrtimin e ankesave dhe apelimeve paszgjedhore janë të shkurta pa arsye, që është në kundërshtim me praktikën ndërkombëtare.
Korniza ligjore Korniza ligjore i ofron të drejtat dhe liritë fundamentale, duke përfshirë edhe mbrojtjen e të drejtave të pakicave dhe në përgjithësi përbën një bazë të mirë për mbajtjen e zgjedhjeve demokratike.
Shumica e dispozitave të Kodit zgjedhor (KZ) vlejnë edhe për rrethin e dytë, megjithatë KZ-ja nuk i ka të rregulluara në mënyrë të qartë disa aspekte të procesit, gjë që e zvogëlon koherencën e kornizës ligjore të zgjedhjeve.
Kjo përfshin mungesë të dispozitave për të ofruar mundësi për përditësimin e listave të votuesve, për të aplikuar për votim në shtëpi, për ndarjen e bilbordeve dhe hapësirave për posterë dhe për akreditimin e vëzhguesve.
Administrata zgjedhore Zgjedhjet e rrethit të dytë u administruan nga KSHZ-ja, 35 KZK të vendosura në komunat ku u zhvillua balotazhi dhe 1.517 Këshilla zgjedhorë (KZ).
Sekretariati i KSHZ-së i identifikoi KZK-të dhe KZ-të që kishin nevojë për trajnim plotësues për atë se si t’i plotësojnë protokollet e rezultateve.
Megjithatë, trajnimet e ofruara nga KSHZ-ja nuk u zbatuan në gjithë vendin dhe ato që u vëzhguan u vlerësuan si të pamjaftueshme nga MVZ-ja e OSBE/ODIHR-it.
Poashtu, sikurse edhe në rrethin e parë, KSHZ-ja nuk ua qartësoi KZK-ve në mënyrë të detajuar procedurat për përmirësimin e gabimeve në protokolle dhe udhëzimet e saj për komisionet e niveleve më të ulëta nuk ishin sa duhet të qarta.
Pozitivisht, gjashtë KZK organizuan trajnime plotësuese me iniciativë të veten për anëtarët e KZ-ve.
Gjatë numërimit të votave në të dyja rrethet, vlefshmëria e fletëvotimeve u përcaktua në bazë të vendimit të KSHZ-së.
Në kundërshtim me KZ-në, ky vendim kërkonte nga KZ-të që t’i shpallin të pavlefshme disa fletëvotime në të cilat qëllimi i votuesit ka qenë i qartë.
Kjo, së bashku me mungesën e dispozitave për fletëvotimet e dëmtuara pa qëllim dhe për fletëvotimet e zbrazëta, kontribuoi që të ketë një numër të konsiderueshëm të fletëvotimeve të pavlefshme.
Shpenzimet për administrimin e zgjedhjeve lokale mbulohen nga pushteti lokal, përveç në rastet kur llogaria e komunës është e bllokuar me vendim gjyqësor.
Në rastet e tilla, mjetet financiare ofrohen nga buxheti shtetëror, në bazë të shpenzimeve të zgjedhjeve të mëparshme.
Megjithatë, KSHZ-ja nuk i transferoi mjetet në kohë, duke i lënë 10 KZK në vështirësi financiare.
Shtatë KZK e informuan MVZ-në e OSBE/ODIHR-it, se i financuan zgjedhjet nga mjetet personale të anëtarëve të tyre.
KSHZ-ja e përmirësoi transparencën e saj ndërmjet dy rretheve zgjedhore duke i shpallur paraprakisht mbledhjet dhe agjendat e tyre dhe duke i publikuar onlajn disa vendime të mbledhjeve të fundit.
Megjithatë, KSHZ-ja vazhdoi t’i marrë disa vendime në mbledhje të mbyllura.
Puna e KSHZ-së kryesisht u vlerësua si pozitive nga MVZ-ja e OSBE/ODIHR-it, megjithatë, u vërejt së paku një rast i anshmërisë së perceptuar politike para mbajtjes së rrethit të dytë.
Numri i video-klipeve për edukimin e votuesve u zmadhua në javën e fundit para zgjedhjeve; megjithatë përpjekjet e gjithëmbarshme të KSHZ-së për të arritur deri te votuesit ishin minimale.
Regjistrimi i votuesve Nuk  ka  dispozita  ligjore  që  parashohin  përditësim  të  listave  të  votuesve  ndërmjet  dy  rretheve zgjedhore, që në fakt ua pamundëson të drejtën e votës atyre që janë hequr nga listat e votuesve për shkak se kanë pasur dokumente identifikimi me afat të kaluar, si dhe atyre që kanë mbushur 18 vjet në atë periudhë, që është në kundërshtim me përkushtimet e OSBE-së.
KSHZ-ja e informoi MVZ-në e OSBE/ODIHR-it se mbi 900 votues në institucionet ndëshkuese nuk ishin përfshirë në lista për shkak se nuk kishin dokumente të vlefshme të identifikimit dhe ata nuk kishin mundësi të votojnë në asnjërin rreth të votimit.
Poashtu, pasi që nuk ka dispozita që u mundësojnë votuesve të votojnë në spitale, në institucionet për përkujdesje afatgjate dhe në shtëpitë e pleqve, këtyre votuesve poashtu iu pamundësua e drejta e votës.
Më 25 tetor, KSHZ-ja e miratoi një vendim me të cilin votuesit që ishin në listat e votuesve, mirëpo të cilëve  u  kishte  kaluar  afati  i  vlefshmërisë  së  dokumenteve  për  identifikim  ndërmjet  dy  rretheve zgjedhore, nuk kishin mundësi të votonin.
KSHZ-ja i inkurajoi këta votues që të nxjerrin dokumente të reja para se të mbahet rrethi i dytë.
Ambienti i fushatës dhe financimi i fushatës Periudha e fushatës zyrtare për rrethin e dytë filloi më 16 tetor dhe përfundoi në mesnatë të datës 27 tetor.
Në përgjithësi, atmosfera paqësore që u shfaq në rrethin e parë vazhdoi edhe në rrethin e dytë.
Garuesit e zhvilluan fushatën lirshëm dhe pa kufizime.
MVZ-ja e OSBE/ODIHR-it vërejti shumë pretendime për presion mbi votuesit, frikësim dhe blerje të votave nga parti të ndryshme; vetëm disa ishin të besueshme.
U parashtruan edhe disa padi penale në Prokurorinë Publike.
Fushata u bë dinamike vetëm disa ditë para balotazhit.
Strategjitë e fushatave u ridizajnuan në nivel qendror, mirëpo për dallim nga rrethi i parë, kandidatëve iu dha autonomi më e madhe lokale.
Në përgjithësi, fushatat u fokusuan në komunikim të drejtpërdrejtë dhe në bashkëbisedim sy më sy me votuesit.
Kandidatët vazhduan t’i shfrytëzojnë faqet zyrtare në Facebook për fushatë, megjithatë kjo u bë në nivel më të vogël se sa në rrethin e parë.
Disa kandidatë u fokusuan në ato komunitete ku dalja në zgjedhje në rrethin e partë ishte shumë e ulët.
Retorika e fushatës ishte më intensive dhe herë pas here agresive në zonat me shqiptarë etnikë, në krahasim me komunat me kandidatë nga LSDM-ja dhe të VMRO-DPMNE-së.
Bashkëbiseduesit e MVZ-së së OSBE/ODIHR-it theksuan se rrethi i dytë ishte më konkurrent, me ç’rast partitë garonin për të fituar mbështetje jashtë bazës së tyre tradicionale.
Kandidatet gra që u takuan me MVZ-në e OSBE/ODIHR-it, nuk shprehën shqetësim sa i përket mungesës për mundësi të barabarta për të zhvilluar fushatë.
Gjatë fushatës për rrethin e dytë, kishe vetëm disa tubime të mëdha ku ishin të pranishme udhëheqësitë më të lartë partiake në nivel shtetëror.
Kryeministri, disa herë në kapacitetin e tij zyrtar, iu drejtua elektroratit në tubimet e LSDM-së, dhe e përdori Twitter-in për të dërguar mesazhe të fushatës.
Ai e promovoi inkluzivitetin, zhvillimin lokal dhe integrimin në Bashkimin Evropian dhe në NATO.
Disa parti shprehën shqetësime për premtimet nga ana e kryeministrit për mbështetje qeveritare për komunat që kanë kryetar nga radhët e LSDM-së ose të BDI-së.
Këto veprime e dëmtuan parimin e ndarjes së shtetit nga partia, që është në kundërshtim me përkushtimet e OSBE-së.
Limiti për shpenzime gjatë fushatës ishte i njëjtë sikurse edhe për rrethin e parë.
Nga garuesit kërkohej që të dorëzojnë dy raporte të përkohshme para rrethit të parë, edhe pse nuk kishte sanksione ndaj atyre që nuk i dorëzuan ato në kohë.
Raportet e treta të përkohshme për financimin e fushatës duheshte të dorëzohen më 28 tetor, dhe vetëm pesë garues e respektuan këtë kërkesë, që e zvogëloi transparencën e procesit.
Pas pranimit, shumica e raporteve u publikuan në ueb-faqen e KSHZ-së.
Mediat Në periudhën para rrethit të dytë, MVZ-ja e OSBE/ODIHR-it i monitoroi mediat që kryesisht ishin të fokusuara në rezultatet e rrethit të parë me raportim të kufizuar për fushatën e rrethit të dytë.
Mbulimi në lajme kushtuar garuesve u zmadhua vetëm në javën e fundit të fushatës.
Siç parasheh KZ-ja, transmetuesi publik u ofroi kandidatëve hapësirë kohore për emetim pa pagesë në periudhën me shikim më të madh; pesë kandidatë e shfrytëzuan këtë mundësi.
Sikurse në rrethin e parë, monitorimi i mediave nga MVZ-ja e OSBE/ODIHR-it, tregoi se transmetuesi publik i mbuloi të gjithë garuesit në mënyrë të barabartë dhe me ton neutral.
Ai i kushtoi, në mes tjerëve, 25 për qind të mbulimit në lajme LSDM-së, 24 për qind VMRO-DPMNE-së, 20 për qind BDI-së, 15 për qind BESË-s dhe 9 për qind ASH-së.
Kanalet private i kushtuan 40 për qind të mbulimit në lajme LSDM-së, 35 për qind VMRO-DPMNE-së, 9 për qind BDI-së, 9 për qind ASH-së, 4 për qind BESË-s dhe 2 për qind PDSH-së.
Një numër i madh  i  video-klipeve  të  paguara  reklamuese,  me  ton  negativ,  u  përdorën  kryesisht  nga  VMRO-DPMNE-ja, dhe herë pas here nga LSDM-ja.
U  organizuan  debate  nga  media  të  ndryshme  radiodifuzive  ndërmjet  kandidatëve  për  kryetarë  të komunave në komunat e tyre përkatëse.
Gjithsej, tetë debate u zhvilluan në kanalin publik, TVM1, dhe në kanalin privat Kanal 5, ndërmjet kandidatëve të LSDM-së dhe atyre të VMRO-DPMNE-së; nuk pati debate ndërmjet kandidatëve etnikë shqiptarë dhe kandidatëve të pavarur.
Agjencia për shërbime audio dhe audio-vizuale mediatike (ASHAM) inicoi dy procedura kundërvajtëse kundër disa transmetuesve radiodifuzivë gjatë rrethit të dytë.
Rastet kishin të bëjnë me shkeljen e dispozitave të KZ-së për limitet e reklamimit të paguar politik dhe raportimin e pabalancuar.
Gjykata Themelore mori vendime gjyqësore për dy raste nga rrethi i parë, duke shqiptuar gjoba më të ulëta se sa ato që janë paraparë në KZ.
Të dyja vendimet gjyqësore u apeluan nga ASHAM-i, me arsyetimin se gjobat ishin të pamjaftueshme.
Gjykata akoma nuk ka marrë vendim për këtë apelim.
Efektiviteti i shqyrtimit  gjyqësor të ankesave në lidhje me  mediat para rrethit të dytë  u dëmtua për shkak të tejkalimit të afateve ligjore nga ana e gjykatave.
Vëzhguesit qytetarë dhe ndërkombëtarë  Të gjitha grupet e akredituara të vëzhguesve qytetarë vazhduan me vëzhgimin e aktiviteteve duke përfshirë edhe shpërndarjen e vëzhguesve për balotazhet.
Përkundër mungesës së dispozitave ligjore për rrethin e dytë, KSHZ-ja lejoi që organizatat që ishin të akredituara të dorëzojnë lista të reja të vëzhguesve.
Dita e zgjedhjeve Votimi  i  hershëm  dhe  dita  e  zgjedhjeve  në  përgjithësi  ishin  mirë  të  menaxhuara.
Megjithatë, parregullsitë procedurale që u vërejtën gjatë procesit të numërimit të votave e zvogëluan vlerësimin pozitiv.
MVZ-ja e OSBE/ODIHR-it ka njohuri për pesë raste të iniciuara nga policia ndaj votuesve që i kanë fotografuar fletëvotimet e tyre; dy raste të blerjes së votave u përcollën te organet kompetente.
U vërejt prezencë e fuqishme policore përreth vendvotimeve në disa komuna.
Vëzhguesit partiakë dhe ata qytetarë ishin të pranishëm në 92 dhe 54 për qind të vendvotimeve të vëzhguara, respektivisht.
Në 53 për qind të vëzhgimeve, KZ-të ishin të udhëhequra nga gratë, dhe shumica e anëtarëve të KB-ve ishin gra.
Votimi i hershëm më 28 tetor u vlerësua pozitivisht në të gjitha 9 burgjet dhe në 40 nga 44 vëzhgimet e votimit në shtëpi.
Vërejtjet negative të vëzhguesve kishin të bëjnë me komprometimin e fshehtësisë së votës dhe me mungesën e kutisë së votimit.
Në ditën e zgjedhjeve, hapja e vendvotimeve u vlerësua pozitivisht në 44 nga 45 vendvotime të vëzhguara.
U vërejt një numër shumë i vogël  i parregullsive zgjedhore, të cilat nuk ndikuan në integritetin e procesit.
Megjithatë, në pesë raste, protokollet nuk ishin plotësuar, dhe në një komunë numri i votuesve të regjistruar që ishte shtypur në protokolle nuk ishte i saktë; nga KSHZ-ja u kërkura ta korrigjojë gabimin.
Votimi u vlerësua pozitivisht në 97 për qind të vëzhgimeve.
Megjithatë, në dy komuna u vërejtën tensione jashtë disa vendvotimeve për shkak të prezencës së aktivistëve partiakë.
Parregullsitë e vërejtura procedurale përfshinin votim familjar (6 për qind), komprometim të fshehtësisë së votës (2 për qind), dhe tejkalim të mandatit nga vëzhguesit partiakë (2 për qind).
KSHZ-ja i këshilloi tre KZK si të veprojnë në lidhje me parregullsitë e ndryshme.
Vendvotimet  u  mbyllën  në  kohë  dhe  shumica  e  KZ-ve  i  ndoqën  procedurat  për  mbylljen  e vendvotimeve.
Megjithatë, numërimi u vlerësua negativisht në 8 nga 44 rastet e vëzhguara.
Në 14 raste, KZ-të nuk e përcaktuan si duhet numrin e votuesve që kanë votuar, dhe në 9 raste nuk i numëruan fletëvotimet e pashfrytëzuara.
Më shumë se gjysma e KB-ve të vëzhguara nuk i vendosën publikisht protokollet e rezultateve, gjë që e dëmtoi transparencën.
Nxjerrja e rezultateve ishte efikase dhe transparente në të gjitha 35 KZK-të e vëzhguara.
Sistemi i centralizuar për menaxhimin e rezultateve funksionoi në mënyrë të rregullt në gjitha KZK-të, përveç njërës.
Megjithatë, në 16 KZK, u korrigjuan një numër i protokolleve të rezultateteve të KB-ve që kishin gabime numerike, që tregon se trajnimi për mënyrën se si duhet të plotësohen ato nuk ka qenë i mjaftueshëm.
Në gjashtë KZK, u parashtruan ankesa zyrtare.
KSHZ-ja filloi me publikimin onljan të rezultateve paraprake sipas vendvotimeve një kohë të shkurtër pas mbylljes së votimit.
U njoftua se përqindja e daljes në votime ishte 51.92 për qind.
Përderisa LSDM-ja  dhe  BDI-ja  e  mirëpritën  procesin  zgjedhor,  VMRO-DPMNE-ja  deklaroi  se  nuk  do  t’i pranojnë rezultatet zgjedhore për shkak të shkeljeve të pretenduara në masë të gjerë, para dhe në ditën e zgjedhjeve.
INFORMATA PËR MISIONIN DHE MIRËNJOHJE Shkup, 30 tetor 2017 – Kjo Deklaratë për gjetjet dhe përfundimet është rezultat i vëzhgimit nga Misioni për Vëzhgimin e Zgjedhjeve (MVZ) i shpërndarë nga Zyra për Institucione Demokratike dhe të Drejtat e Njeriut (OSBE/ODIHR).
Vlerësimi u bë që të caktohet se a u mbajtën zgjedhjet në përputhje me përkushtimet e OSBE-së, obligimet e tjera ndërkombëtare dhe standardet për zgjedhje demokratike, si dhe me legjislacionin shtetëror.
Ambasadori Audrey Glover është shefi i Misionit për vëzhgimin e zgjedhjeve të OSBE/ODIHR-it, që filloi me punë më 13 shtator.
OSBE/ODIHR-i e ka miratuar Deklaratën e Parimeve për vëzhgimin ndërkombëtar të zgjedhjeve të  vitit 2005.
Kjo Deklaratë e gjetjeve dhe përfundimeve është dorëzuar para se të përfundojë procesi zgjedhor.
Vlerësimi përfundimtar i zgjedhjeve do të varet, pjesërisht, nga zhvillimi i fazave të mbetura të procesit zgjedhor, duke përfshirë trajtimin e ankesave dhe apelimeve të mundshme pas ditës së zgjedhjeve.
OSBE/ODIHR-i do të publikojë një raport gjithëpërfshirës përfundimtar, duke përfshirë rekomandime për përmirësime eventuale, diku rreth tetë javë pas përfundimit të procesit zgjedhor.
Për rrethin e dytë, MVZ-ja e OSBE/ODIHR-it përfshinte 17 ekspertë në kryeqytet dhe 17 vëzhgues afatgjatë, si dhe 88 vëzhgues afatshkurtë të shpërndarë në mbarë vendin.
Në ditën e zgjedhjeve, u shpërndanë 126 vëzhgues, të cilët u siguruan nga 25 vende pjesëmarrëse të OSBE-së.
Vëzhguesit  dëshirojnë  t’i  falënderojnë  autoritetet  e  vendit  nikoqir  për  ftesën  për  vëzhgimin  e zgjedhjeve dhe Komisionin shtetëror zgjedhor për ndihmën e tij.
Ata poashtu dëshirojnë ta shprehin falënderimin e tyre edhe ndaj institucioneve të tjera shtetërore, partive politike dhe organizatave të shoqërisë civile dhe përfaqësuesve të bashkësisë ndërkombëtare për bashkëpunimin e tyre.
Zyra e OSBE-së për Institucione Demokratike dhe të Drejtat e Njeriut
Misioni për Vëzhgimin e Zgjedhjeve
Ish-Republika Jugosllave e Maqedonisë
Zgjedhjet e parakohshme parlamentare, 11 dhjetor 2016
RAPORT I PËRKOHSHËM
3-21 Nëntor 2016
25 Nëntor 2016
PËRMBLEDHJE EKZEKUTIVE
Pas dy viteve krizë politike, forcat kryesore politike u dakorduan që të shpërbëjnë parlamentin për here të dytë këtë vit.
Zgjedhjet e parakohshme parlamentare u caktuan për 11 dhjetor.
Më 3 nëntor, Zyra e OSBE-së për Institucionet Demokratike dhe të Drejtat e Njeriut (OSBE/ODIHR) formoi Misionin Vëzhgues të Zgjedhjeve (MVZ) për të vëzhguar këto zgjedhje.
Korniza ligjore zgjedhore është reviduar rrënjësisht në vitin 2015.
Ndryshimet e mëtejshme në vitin 2016 vendosën mekanizma të përkohshëm për mbikëqyrje politike të procesit zgjedhor duke përfshirë kriterin që qytetarët me të dhëna “të kontestueshme” në listën e votuesve të regjistrohen në mënyrë aktive për këto zgjedhje, si dhe formimin e Komisionit të Përkohshëm për mbikëqyrje të mediave.
Seancat zyrtare të Komisionit Shtetëror Zgjedhor (KSHZ) deri tani ishin të hapura për vëzhguesit dhe për mediat.
Mirëpo, KSHZ-ja po ashtu mblidhej shpeshherë edhe në seanca punuese të mbyllura ku u mbajtën biseda të rëndësishme.
Shumica e Komisioneve Komunale Zgjedhor janë funksional  dhe  përgatitjet  janë  në  rrjedhë  e  sipër,  por  disa  kanë  mungesë  të  pajisjeve  dhe hapësirës së nevojshme.
Dispozitat për përfaqësim të barabartë gjinor dhe të grupeve etnike duket se po respektohen në administratën zgjedhore.
Janë gjithsej 1.784,524 votues paraprakisht të regjistruar për këto zgjedhje.
Meqë mosbesimi në saktësinë e listës së votuesve ishte prezent gjatë zgjedhjeve të mëparshme, KSHZ-ja ishte e detyruar për t’a shqyrtuar listën.
Shqyrtimin e bëri me kryqëzimin e disa bazave të të dhënave si dhe me realizimin e kontrollit në terren.
Në bazë të mandatit të saj që del nga amendamenti i ri në Kodin Zgjedhor, KSHZ-ja fshiu 28,341 votues nga lista të cilët nuk ishin riregjistruar.
Edhe përskaj disa kritikave për kontrollimet në terren, një numër i bashkëbiseduesve të MVZ të OSBE/ODIHR ishin të mendimit se besueshmëria e publikut në Listën e votuesve është rritur pasi që procesi i shqyrtimit të listës deri tani ka çuar deri në numër të kufizuar të kërkesave për korrigjime.
KSHZ-ja aprovoi 20,629 aplikime për votim jashtë vendit.
Shumë kërkesa ishin të bëra nga një adresë  elektronike.
Disa  parti  politike  deklaruan  për  MVZ  të  OSBE/ODIHR  se  ato  kanë ndihmuar votuesit e tyre gjatë aplikimit.
KSHZ-ja regjistroi, në mënyrë gjithëpërfshirëse 58 lista të kandidatëve të dorëzuara nga 6 parti politike dhe 5 koalicione.
Kërkesa për 40 për qind përfaqësim gjinor në listat është respektuar.
Listat e dy garuesve më të mëdhenj përfshijnë edhe përfaqësues të komuniteteve më të vogla etnike, prej të cilëve disa gjenden në pozita me mundësi për të fituar.
Disa parti opozitare shprehën qëllimin e tyre për të kërkuar votat nga komuniteti etnik shqiptar.
Shumica e partive politike filluan me mobilizimin e elektoratit të tyre para fillimit zyrtar të fushatës zgjedhore e cila filloi më 21 nëntor.
Atmosfera parazgjedhore në përgjithësi ishte e qetë,  me disa incidente dhune të izoluara të regjistruar.
Te MVZ i OSBE/ODIHR u raportua edhe një numër pretendimesh për trysni të ushtruar mbi të punësuarit në administratë për mbështetje të disa partive të caktuara politike.
Nga mediat publike kërkohet të mbulojnë në mënyrë të drejtë në lajme të garuesve në zgjedhje, të mundësojnë qasje në emetim falas dhe të organizojnë debate.
Reforma të konsiderueshme për mediat  të  parashikuara  në  marrëveshjen  e  Përzhinos  mbeten  çështje  për  tu  dakorduar.
Bashkëbiseduesit e MVZ të OSBE/ODIHR shfaqën shqetësime për vetë-censurimin mjaft të përhapur si rezultat i presioneve politike mbi mediat dhe për rastet e gjuhës nxitëse dhe sulmeve verbale  mbi  gazetarë.
Më  7  nëntor,  MVZ  e  OSBE/ODIHR  filloi  vëzhgimin  kualitativ  dhe kuantitativ të mediave.
Dy organizata të mirënjohura qytetare, MOST dhe CIVIL, do t’i vëzhgojnë zgjedhjet.
MOST planifikon të bëjë numërim tabelor paralel të votave.
HYRJE
Në bazë të ftesës zyrtare, më 3 nëntor Zyra e OSBE-së për Institucione Demokratike dhe të Drejtat e Njeriut/ (OSBE/ODIHR) filloi Misionin për Vëzhgim të Zgjedhjeve (MVZ) për të vëzhguar zgjedhjet e parakohshme parlamentare të 11 dhjetorit.
MVZ i kryesuar nga Tana de Zulueta përbëhet nga një ekip kryesor prej 14 personave me seli në Shkup dhe 20 vëzhgues afatgjatë (VAGj) të vendosur në vende  të  ndryshme  të  vendit  më  9  nëntor.
Anëtarët  e  misionit  janë  të  zgjedhur  nga  22  shtete pjesëmarrëse të OSBE-së.
Nga shtetet pjesëmarrëse u kërkua të dërgojnë 300 vëzhgues afatshkurtër (VASh) për të vëzhguar procedurat në ditën e zgjedhjeve.
HISTORIKU DHE KONTEKSTI POLITIK
Pas zgjedhjeve parlamentare të parakohshme në vitin 2014, në parlament u përfaqësuan gjashtë parti politike dhe koalicione.
Organizata e Brendshme Revolucionare Maqedonase – Partia Demokratike për Unitet Kombëtar Maqedonas (VMRO-DPMNE) me 61 deputetë dhe Bashkimi Demokratik për Integrim (BDI) me 19 deputetë e formuan qeverinë.
Opozita përfshinte Lidhjen Social-Demokrate të Maqedonisë (LSDM) me 34 deputetë dhe Partinë Demokratike Shqiptare (PDSH) me 7 deputetë.
Rilindja Demokratike Kombëtare (RDK) dhe Opsioni Qytetar për Maqedoninë (GROM) kishin nga një deputet.
Opozita pretendonte se zgjedhjet në vitin 2014 ishin të manipuluara dhe vendosi që përkohësisht të bojkotojë parlamentin.
Kriza u thellua në shkurt të vitit 2015 me “skandalin e përgjimeve” kur u publikuan përgjimet inkriminuese në të cilat supozohet se zyrtarë publik dhe qeveritarë janë të përfshirë në korrupsion, manipulim zgjedhor, keqpërdorim të detyrës dhe përgjim të paligjshëm, që çoi në protesta të qëndrueshme dhe të gjëra.
Më 2 qershor, si pjesë e Marrëveshjes në Përzhino, fillimisht zgjedhjet e parakohshme parlamentare u caktuan për në 24 prill 2016.
Zgjedhjet pastaj u zhvendosën për në 5 qershor me arsye se kushtet kryesore nuk ishin të plotësuara, siç ishin pastrimi i Listës së votuesve, reformat në media dhe masat mbrojtëse për ndarjen e shtetit nga  aktivitetet  partiake.
Para  zgjedhjeve  opozita  paralajmëroi  bojkotimin  e  tyre  dhe  prej  katër  nënshkruesve të marrëveshjes në Përzhino, vetëm VMRO-DPMNE dorëzoi listën e kandidatëve.
Më 25 maj, Gjykata Kushtetuese shpalli shpërbërjen e parlamentit si antikushtetues dhe zgjedhjet e 5 qershorit u anuluan.
Më 20 korrik, me ndihmën e Bashkimit Evropian dhe Shteteve të Bashkuara, katër partitë kryesore arritën një marrëveshje të re.
Në te theksohen dy kushte për mbajtje të zgjedhjeve; përmirësimi i saktësisë së Listës së votuesve dhe përforcimi i kornizës ligjore për mediat.
Më 31 gusht, katër partitë deklaruan se kushtet për “zgjedhje të besueshme” janë plotësuar dhe zgjedhjet u caktuan për 11 dhjetor.
Më 17 tetor, pas dy viteve krizë politike, parlamenti u shpërbë për here të dytë këtë vit.
SISTEMI ZGJEDHOR DHE KORNIZA LIGJORE
Prej 120 deri 123 deputetë do të zgjidhen me mandat katërvjeçar përmes sistemit proporcional të përfaqësimit dhe përdorimit të listave të mbyllura.
Njëzet deputetë do të zgjidhen nga secila prej gjashtë njësive zgjedhore në vend dhe deri tre deputetë prej një njësie zgjedhore jashtë vendit.
Kodi Zgjedhor lejon devijime deri më 5 për qind nga numri mestar i votuesve të regjistruar për njësitë në vend.
Më 25 tetor partia Uniteti sfidoi mbajtjen e zgjedhjeve në Gjykatën Kushtetuese pasi njësia numër 6 devijon me 5.65 për qind.
Gjykata ende nuk ka vendim për këtë çështje.
Zgjedhjet parlamentare udhëhiqen sipas një sërë dokumentesh të cilët përfshijnë Kushtetutën, Kodin Zgjedhor, Ligjin për Partitë Politike, Ligjin për Financim të Partive Politike, dispozitat e Kodit Penal, Ligji për Mediat dhe Ligji për Media dhe Shërbime Audio dhe Audiovizuale, të cilët janë të plotësuar me rregulloret e shpallura nga Komisioni Shtetëror Zgjedhor (KSHZ).
Korniza ligjore është reviduar në mënyrë substanciale në vitin 2015 si rezultat i marrëveshjes në Përzhino.
Opinioni i Përbashkët i OSBE/ODIHR dhe Komisionit të Venecias të Këshillit të Evropës për Kodin Zgjedhor solli konkluzione se shumë nga rekomandime e mëparshme ishin plotësuar, posaçërisht ato në lidhje me parimet e të drejtës së barabartë për votim jashtë vendit, përbërjen dhe kompetencat  e  KSHZ-së,  nivelin  e  fushës  për  mbulim  medial  gjatë  fushatës,  përforcimet  në raportimin dhe revizionin financiar partiak dhe të fushatës, dispozitat e përmirësuara për ndarje të partisë  nga  shteti  dhe  prezantimin  e  afateve  për  zgjidhjen  e  kontesteve  zgjedhore  në  gjykata.
Megjithatë,  Opinioni  vëren  se  Kodi  Zgjedhor  do  të  përfitonte  nga  revidimi  total  me  qëllim  të harmonizimit të tij të brendshëm si dhe me ligjet tjera relevante, duke përfshirë edhe aspektin e regjistrimit të kandidatëve dhe të fushatave.
Ndryshimet shtesë të bëra në Kodin Zgjedhor në korrik të vitit 2016 përmbajnë dispozita të zbatueshme vetëm për zgjedhjet e tashme.
Këto përfshijnë formimin e Komisionit të Përkohshëm për mbikëqyrje të mediave dhe obligimin për qytetarët me të dhëna të “kontestueshme” për tu regjistruar në mënyrë aktive për këto zgjedhje.
ADMINISTRATA ZGJEDHORE
Zgjedhjet  administrohen  nga  Komisioni  Shtetëror  Zgjedhor  (KSHZ),  80  Komisione  Komunale Zgjedhore  (KKZ)  dhe  3,480  Këshilla  Zgjedhorë  (KZ).
Janë  formuar  edhe  46  KZ  në  zyrat diplomatike-konsullore për votim jashtë vendit.
KSHZ përbëhet nga nëntë anëtarë: tre të emëruar nga partitë në qeveri, tre nga opozita, dhe tre ekspertë të pavarur të zgjedhur përmes rekrutimit të hapur.
Kryetari dhe zëvendësi zgjidhen prej anëtarëve jo-partiak.
KSHZ punësoi personel juridik dhe IT të emëruar nga katër partitë kryesore politike.
KSHZ-ja është e mbështetur nga 34 zyra rajonale të përhershme.
KKZ-të përbëhen nga pesë anëtarë që janë rastësisht të zgjedhur nga të punësuarit në administratën shtetërore dhe komunale.
Përderisa shumica e KKZ-ve janë funksionale dhe përgatitjet për zgjedhjet janë në rrjedhë e sipër, disa prej tyre kanë mungesë të objekteve dhe pajisjeve adekuate.
KZ-të përbëhen nga pesë anëtarë – tre punonjës nga administrata publike rastësisht të zgjedhur dhe dy të caktuar nga partitë kryesore në pushtet dhe opozitë.
Kodi  Zgjedhor  siguron  përfaqësim  të  barabartë  të  grupeve  etnike  dhe  gjinore  në  organet administrative zgjedhore.
Duket se këto kërkesa janë të plotësuara në KKZ-të dhe KZ-të.
Dy nga nëntë anëtarët e KSHZ-së janë gra dhe tre janë shqiptarë etnik.
Seancat zyrtare të KSHZ-së ishin të hapura për vëzhguesit dhe mediat.
Megjithatë, KSHZ-ja po ashtu realizonte seanca të mbyllura në të cilat u mbajtën biseda substanciale për çështje për të cilat duhej të merreshin vendime në seanca publike.
Vendimet e KSHZ-së zakonisht miratoheshin njëzëri, edhe pse anëtarët shpeshherë përfshiheshin në debate të gjata procedurale.
Vendimet janë publikuar në kohë në faqen zyrtare të KSHZ-së në internet.
Obligimi që proces verbali nga seancat e KSHZ-së të publikohet brenda 48 orëve nuk është respektuar në mënyrë konsistente.
KSHZ-ja përgatiti doracak për trajnim për KKZ-të dhe KZ-të.
KKZ-të janë trajnuar në qershor dhe në korrik, kurse raundi i dytë i trajnimeve është në vijim.
Trajnimi i vëzhguar nga MVZ i OSBE/ODIHR është vlerësuar pozitivisht nga pjesëmarrësit dhe nga shoqëria civile.
REGJISTRIMI I VOTUESVE
Qytetarët që mbushin moshën 18 vjeçe në ditën e zgjedhjeve kanë të drejtë vote përveç nëse me vendim gjyqësor janë të privuar nga cilësia e tyre ligjore.
Regjistrimi i votuesve është pasiv, me përjashtim të votuesve që përkohësisht jetojnë jashtë vendit dhe të cilët duhet të regjistrohen në mënyrë aktive.
E drejta e votimit iu jepet personave me adresë të regjistruar në shtet dhe që posedojnë letërnjoftim ose pasaportë të vlefshme.
KSHZ-ja ka përgjegjësi për të mirëmbajtur Listën e votuesve në bazë të të dhënave nga ekstraktet civile dhe të popullsisë.
1,784,524 votues janë të regjistruar për këto zgjedhje prej datës 18 nëntor 2016, duke përfshirë edhe 20,629 votues jashtë vendit.
Mosbesimi afatgjatë në saktësinë e Listës të votuesve vazhdoi nga zgjedhjet e më parme me akuza për regjistrim të dhënash të ndryshme joligjore.
KSHZ-ja ishte e detyruar të bëjë revidimin e Listës së votuesve me anë të kontrollimit të kryqëzuar të bazave të të dhënave nga 11 institucione shtetërore, e përcjellë me kontrollime në terren të cilat ishin të vëzhguara nga katër partitë kryesore politike.
Më 26 prill, KSHZ-ja raportoi 44,308 votues të identifikuar se jetonin në adresë me mbi 20 votues të  regjistruar ose me votues me më shumë se 6 mbiemra.
Pas kontrollimeve të bëra në terren, 39,502 votuesve me “regjistrim të kontestueshëm” iu kërkua që të bëjnë riregjistrim në mënyrë aktive.
Më 13 nëntor, KSHZ-ja vendosi që të fshijë 28,341 votues nga Lista që nuk ishin riregjistruar.
Edhe përskaj kritikave për procedurat e kontrollimit në terren, një numër i bashkëbiseduesve të MVZ OSBE/ODIHR dhanë mendim se besimi në  Listën e votuesve  është ngritur pasi që  procesi ka mundësuar një numër të kufizuar të korrigjimeve.
Votuesit mund të kërkojnë regjistrim ose ndryshime në të dhënat në Listën e votuesve në zyrat rajonale të KSHZ-së gjatë tërë vitit.
Në vitet kur mbahen zgjedhjet, votuesit po ashtu mund të kontrollojnë të dhënat e tyre por edhe gjatë periudhës së shqyrtimit (këtë vit kjo ishte prej 28 tetorit deri më 11 nëntor).
Përkundër dispozitave ligjore, zyrat rajonale të KSHZ-së nuk publikuan Listë të printuar  të  votuesve  dhe  votuesit  kishin  mundësi  të  vetme  të  kontrollojnë  të  dhënat  e  tyre  në kompjuterë në zyrat e KSHZ-se ose në internet.
Gjithsej 10,274 votues vizituan zyrat e KSHZ-së, mirëpo numri i korrigjimeve të kërkuara ishte i ulët.
KSHZ-ja informoi votuesit për rezultatet e kërkesave të tyre vetëm përmes postës elektronike, siç është e paraparë me ligj.
Ata pa adresë elektronike nuk u informuan.
Në  fund  të  periudhës  për  shqyrtim,  KSHZ-ja  duhej  tu  siguronte  kandidatëve  zgjedhorë  kopje preliminare  të  Listës  së  votuesve.
Kjo  u  bë  me  vonesë  dyditore  si  rezultat  i  mospajtimeve  të brendshme në lidhje me formatin e të dhënave.
Kandidatët zgjedhorë mund të kërkojnë korrigjime deri më 23 nëntor.
KSHZ-ja aprovoi 20,629 nga 21,029 aplikime të dorëzuara për votim jashtë vendit.
Shumë aplikime ishin bërë nga një adresë e njëjtë elektronike.
Disa parti politike informuan MVZ-në e OSBE/ODIHR se ato kanë asistuar votuesit gjatë aplikimit.
Aplikimi përmes internetit kërkonte që votuesit të deklarojnë  përkatësinë  e  tyre  etnike, që  sipas  KSHZ-së,  është  e  domosdoshme  për  printimin  e materialeve zgjedhor në gjuhë të pakicave.
Votuesit të cilët nuk u regjistruan do të mund të votojnë në shtet në vendvotimet sipas vendbanimit të tyre të fundit.
REGJISTRIMI I KANDIDATËVE
Çdonjëri me të drejtë vote mund të jetë kandidat për në parlament, përveç atyre të dënuar me aktvendim gjyqësor final me më shumë se gjashtë muaj dhe që nuk e kanë vuajtur dënimin e tyre.
Ligji po ashtu identifikon se një sërë pozitash qeveritare ose të lidhura me qeverinë nuk janë në përputhje me kandidaturën.
Partitë politike të regjistruara, koalicionet e partive politike dhe grupet e votueseve mund të emërojnë kandidatë.
Nga këto të fundit u kërkua që të sigurojnë 1,000 nënshkrime mbështetëse nga votuesit që jetojnë në njësinë përkatëse.
Në përputhje me një rekomandim të mëparshëm të OSBE/ODIHR, për herë të pare një votues mund të nënshkruajë mbështetje për më shumë se një listë të kandidatëve;  megjithatë nënshkrimet duhet të mblidhen në prezencën e të punësuarit të KSHZ-së në zyrën rajonale të KSHZ-së.
Regjistrimi i kandidatëve në përgjithësi ishte përfshirës.
Deri në fund të afatit ligjor 11 nëntor, KSHZ-ja regjistroi 6 parti politike dhe 5 koalicione me gjithsej 1,092 kandidatë në 58 lista.
Në pajtim me kuotën e rritur për zmadhimin e pjesëmarrjes së grave, 41 për qind e kandidatëve janë gra, mirëpo vetëm katër gra janë në krye të listave.
FUSHATA DHE FINANCIMI I FUSHATËS
Periudha zyrtare për fushatë filloi më 21 nëntor dhe do të përfundojë 24 orë para ditës së zgjedhjeve.
Megjithatë, shumica e partive politike filluan me mobilizimin e votuesve para kësaj kohe, duke organizuar  evenimente  dhe  duke  formuar  shtabe  zgjedhore.
Partitë  informuan  MVZ-në  e OSBE/ODIHR se tubimet e përmasave të vogla dhe vizitat derë-më-derë do të jenë metodat kryesore për të arritur tek votuesit gjatë fushatës zgjedhore.
Mesazhet kryesore të fushatës kanë të bëjnë me ekonominë, punësimet, gjyqësorin dhe migrimin e rinisë.
Atmosfera parazgjedhore ishte kryesisht e qetë edhe pse u regjistruan disa incidente të dhunshme.
Në MVZ OSBE/ODIHR u raportua se kishte një numër akuzash të pambështetura për presion mbi të punësuarit në administratë për mbështetje të partive politike të caktuara, .
Nga  kandidatët  kërkohet  që  të  regjistrojnë  numër  unik  tatimor  dhe  të  hapin  llogari  bankare  të dedikuar për qëllime të financimit të fushatës.
Individë mund të bëjnë donacione deri më 3,000 euro kurse personat juridik deri më 30,000 euro.
Donacionet nga jashtë vendit ose anonime dhe nga organizata  në  pronësi  shtetërore,  fetare  dhe  humanitare  janë  të  ndaluara.
Kandidatët  mund  të shpenzojnë maksimum 1.8 euro për votues të regjistruar në njësi.
Çdo listë do të rimbursohet me 0,25 euro për çdo votë të fituar me kusht që të fitohen së paku 1.5 për qind e votave të hedhura në njësi.
Mbikëqyrja e financimit të fushatës kryesisht bëhet nga Enti Shtetëror i Auditimit.
Kandidatët duhet të dorëzojnë dy raporte të përkohshme dhe një raport final në KSHZ, në Entin Shtetëror të Auditimit dhe në Komisionin Shtetëror për Parandalim të Korrupsionit.
Të gjitha raportet do të publikohen në faqen e internetit të secilit institucion.
MEDIAT
Skena e mediave përfshin më se 130 radio dhe kanale televizive që operojnë në një treg relativisht të vogël me njësi mediale të ndara në vija politike dhe etnike.
Televizioni është media më e rëndësishme dhe burim i informacioneve për rreth 75 për qind të popullatës.
Shumë nga bashkëbiseduesit e MVZ-së të OSBE/ODIHR shprehën shqetësime lidhur me emetuesit dominues privat që mbështesin pikëpamjet e qeverisë, e që kanë prezencë të fuqishme në tregun e reklamimit.
Vetë-censurimi shumë i pranishëm që është rezultat i presionit politik mbi mediat, së bashku me gjuhën nxitëse të disa gazetarëve dhe sulmet verbale mbi gazetarë (posaçërisht nga ana e zyrtarëve qeveritarë) ishin ca nga shqetësimet tjera që u vënë në pah para MVZ-së të OSBE/ODIHR.
Kodi Zgjedhor drejton mbulimin medial të zgjedhjeve.
Amendamentet e konsiderueshme të bëra në vitin 2015 adresojnë reklamimin e financuar nga qeveria dhe mbulimin medial të zyrtarëve shtetëror duke favorizuar partitë politike gjatë zgjedhjeve.
Ligji kërkon mbulim të balancuar dhe të barabartë gjatë periudhës zyrtare  të fushatës zgjedhore dhe i obligon mediat emetuese si dhe portalet në internet, që në rast se mbulojnë zgjedhjet, të veprojnë në mënyrë të ndershme dhe të paanshme.
Nga emetuesi publik, Radio-Televizioni i Maqedonisë (MRT), gjithashtu kërkohet të sigurojë qasje në emetim falas dhe të organizojë debate.
Reklamimi politik është i lejuar vetëm në mediat private.
Partive parlamentare u jepet e drejtë në përqindje më të madhe të mbulimit medial në lajme, emetim falas dhe reklamim të paguar në krahasim me garuesit tjerë.
Reforma të rëndësishme mediale të parapara me marrëveshjen e Përzhinos ende mbeten çështje për tu dakorduar.
Ndryshimet në Kodin Zgjedhor nga viti 2016 lidhur me mediat janë të zbatueshme vetëm për këto zgjedhje.
Kryeredaktori i MRT-së u emërua nga opozita 100 ditë para këtyre zgjedhjeve.
Roli mbikëqyrës i Agjencisë për Media dhe Shërbime Audio dhe Audiovizuele (AMSHAV), që është organ rregullator për mediat emetuese dhe për mbulime mediale të zgjedhjeve, u zëvendësua me Komision të Përkohshëm.
Organi pese anëtarësh, i cili përfshinë katër persona të emëruar nga katër partitë kryesore politike, kurse i pesti është i zgjedhur nga katër anëtarët, vlerëson mbulimin medial duke u bazuar në monitorimin e raporteve të rregullta për mediat të përgatitura nga AMSHAV.
Prej 21 nëntorit, Komisioni solli vendime për një numër të rasteve të mbulimit të anshëm, marketing të fshehtë nga zyrtarët qeveritar dhe reklamim nga qeveria.
Duke u bazuar në rekomandimet e saj, AMSHAV dorëzoi në gjykatën themelore 14 iniciativa për procedurë për kundërvajtje përfshirë gjashtë paralajmërime (MTV, Nova, Alfa, dhe Sitel) dhe tetë gjoba (Alfa, Nova dhe Sitel).
Deri tani gjykata vendosi për njërin rast të Nova-s, të mos pranohet të merret në shqyrtim.
Më 7-të nëntor, MVZ e OSBE/ODIHR filloi vëzhgimin kualitativ dhe kuantitativ të mediave për tetë kanale televizive dhe pesë gazeta ditore.
ANKESA DHE ANKIMIME
KSHZ-ja merret me shumicën e kontesteve civile dhe administrative që kanë të bëjnë me zgjedhjet, kurse Enti Shtetëror i Auditimit si dhe Komisioni Shtetëror për Parandalim të Korrupsionit merren me ankesat që kanë të bëjnë me financimin e fushatave dhe keqpërdorimin e burimeve administrative.
Vendimet e tyre mund të ankimohen në Gjykatën Administrative.
Për shkak të natyrës së tyre penale, Gjykata Themelore merret me vepra të shkeljes zgjedhore.
Partia  Social  Demokratike  e  Maqedonisë  dhe  Lëvizja  Qytetare  për  Maqedoninë  ankimuan  në Gjykatën Administrative vendimin e KSHZ-së për refuzimin e Listave të tyre të kandidatëve.
Gjykata i shqyrtoi këto raste në një seancë të mbyllur dhe i refuzoi të gjitha ankimimet si të pabazë.
Të gjitha vendimet ishin të publikuara në faqen e gjyqit në internet.
KSHZ-ja miratoi Rregulloren për procedura gjatë shqyrtimit të ankesave dhe ankimimeve.
Në bazë të kushteve që dalin nga Kodi Zgjedhor u ndërtua një sistem elektronik për menaxhim të rasteve dhe ankesave, mirëpo ai ende duhet të testohet gjatë këtyre zgjedhjeve.
Deri tani KSHZ-ja ka pranuar vetëm disa ankesa.
PJESËMARRJA E PAKICAVE KOMBËTARE
Marrëdhëniet ndëretnike mbesin të jenë një faktor politik i rëndësishëm dhe partitë politike kanë tendencë  që  kryesisht  ti  afrohen  komuniteteve  të  tyre.
Partitë  që  përfaqësojnë  pakicat,  përveç shqiptarëve, shprehën pakënaqësitë e tyre tek MVZ e OSBE/ODIHR në lidhje me përjashtimin e tyre nga procesi politik i cili çoi në shpalljen e zgjedhjeve të 11 dhjetorit.
Ata po ashtu shprehën qartë shqetësimin e tyre se sistemi zgjedhor nuk ofron mekanizma për promovimin e pjesëmarrjes së pakicave kombëtare, siç janë vendet rezervuara apo të garantuara në parlament, që rrjedhimisht i detyron ato tu bashkëngjiten koalicioneve të udhëhequra nga partitë që përfaqësojnë komunitete më të mëdha.
Disa prej  shqetësimeve të shprehura para MVZ të OSBE/ODIHR kanë të bëjnë për shkallën jo të mjaftueshme dhe adekuate të publikimit të Listës së Votuesve “të kontestueshëm”, dhe nevoja që ata të riregjistrohen, për të mundësuar qasje tek të gjitha komunitetet.
Koalicionet e LSDM-së dhe VMRO-DPMNE-së kanë futur në listat e tyre përfaqësues nga pothuajse të gjitha komunitetet më të vogla, disa prej tyre në pozicione me mundësi për të fituar.
LSDM-ja shprehu qëllimin e tyre për të kërkuar votat nga komuniteti etnik shqiptar.
Gara zgjedhore është më kompetitive  tek  komuniteti  etnik  shqiptar,  ku  koalicioni  Aleanca  për  Shqiptarët  dhe  BESA  po sfidojnë pozitën dominuese të BDI-së.
Përkundër mospajtimeve në fillim, shumica e liderëve të partive të ndryshme që përfaqësojnë komunitetin Rom vendosën që të garojnë në koalicionin e VMRO-DPMNE-së.
QYTETARËT DHE VËZHGUESIT NDËRKOMBËTARË
Kodi Zgjedhor lejon vëzhgime të zgjedhjeve nga ana e qytetarëve, aktivistët partiak, dhe vëzhgues ndërkombëtarë.
Dy organizata të mirënjohura qytetare do të vëzhgojnë këto zgjedhje: MOST ka 80 vëzhgues  afatgjatë  dhe  synon  të  pozicionojë  rreth  3,300  vëzhgues  afatshkurtër,  dhe  gjithashtu planifikon të bëje numërim tabelor paralel të votave; CIVIL ka 35 vëzhgues afatgjatë, 10 ekipe mobile dhe synon të shpërndajë rreth 300 vëzhgues afatshkurtër.
AKTIVITETET E MISIONIT
MVZ i OSBE/ODIHR filloi punën e saj në Shkup më 3 nëntor.
Shefi i Misionit u takua me Ministrinë për Punë të Jashtme, KZSH-në, dhe përfaqësues të partive politike, mediat, organizata të shoqërisë  civile, Misionin e OSBE-së në Shkup dhe me komunitetin ndërkombëtar.
MVZ-ja vendosi kontakte me pjesëmarrësit në zgjedhjet në të gjitha nivelet.
Asambleja Parlamentare e OSBE-së (AP OSBE), Asambleja Parlamentare e Këshillit të Evropës (APKE) dhe Parlamenti Evropian (PE) kanë për qëllim të dërgojnë delegacione për vëzhgim në ditën e zgjedhjeve.
Versioni në gjuhën angleze i këtij Raporti është dokumenti i vetëm zyrtar.
Në dispozicion janë edh përkthimet jozyrtare në gjuhën maqedonase dhe shqipe.
MISIONI NDËRKOMBËTAR PËR VËZHGIM TË ZGJEDHJEVE
Ish-Republika Jugosllave e Maqedonisë
Zgjedhjet e parakohshme parlamentare, 11 dhjetor 2016
DEKLARATA E REZULTATEVE DHE KONKLUZIONEVE PARAPRAKE
KONKLUZIONET PARAPRAKE
Zgjedhjet e parakohshme parlamentare të 11 dhjetorit ishin një hap thelbësor në zgjidhjen e krizës së thellë politike dy vjeçare.
Forcat kryesore politike ranë dakord për një seri të ndryshimeve ligjore dhe institucionale për të siguruar një fushë loje për këto zgjedhje.
Çështjet themelore, të tilla si regjistrimi i votuesve dhe mediat, janë ende për t'u trajtuar në mënyrë të qëndrueshme.
Fushata ishte konkurruese, por u zhvilluan në një mjedis të karakterizuar nga mosbesimi publik në institucionet dhe në sistemin politik si dhe akuzat për shtrëngimin e votuesve.
Administrata zgjedhore sfidoi me përgatitjet për zgjedhjet dhe tejkaloi një numër të afateve, por dita e zgjedhjeve në përgjithësi u administruar mirë dhe vazhdoi pa incidente të mëdha.
Korniza ligjore në përgjithësi është e favorshme për zhvillimin e zgjedhjeve demokratike.
Përmirësimet e  rëndësishme  në  legjislacionin  zgjedhor  në  vitin  2015  trajtuan  shumicën  e  rekomandimeve  të mëparshme të OSBE/ODIHR-së dhe të Komisionit të Venedikut të Këshillit të Evropës.
Ndryshimet tjera në vitin 2016 parashtruan mekanizma të përkohshme ndërpartiakepër mbikëqyrjen politike të aspekteve kyqe të procesit zgjedhor.
Megjithatë, disa rekomandime mbeten të patrajtuara dhe disa dispozita të caktuara janë të paqarta ose në kundërshtim me ligje të tjera.
Përveç kësaj, përderisa procesi i reformës gëzonte mbështetje nga katër partitë më të mëdha politike, u morrën vendime nën presion të kohës dhe pa konsultime me aktorët e përshtatshëm zgjedhorë.
Përgatitjet e Komisionit Shtetëror Zgjedhor (KSHZ) për zgjedhjet ishin të penguara nga organizimi joefikas i brendshëm, vendimmarrje të politizuar dhe afateve ligjore të shkurtuara.
Disa afate ishin të tejkaluara  dhe  disa  procedura  nuk  ishin  të  sqaruara.
Aktivitetet  e  KSHZ-së  nuk  ishin  gjithmonë transparente, pasi që ai shpesh mbante seanca të mbyllura dhe jo gjithmonë publikonte vendimet e tij.
Komisionet e nivelit më të ulët në përgjithësi punuan në mënyrë profesionale, edhe pse disa prej tyre kishin mungesë të hapësirës adekuate, financim në kohë dhe të pajisjeve.
Në total, ishin të regjistruar 1,784,416 votues.
Për të trajtuar mosbesimin afatgjatë në saktësinë e Listës së votuesve, për herë të parë KSHZ-ja shqyrtoi regjistrin e votuesve me kontrollim të kryqëzuar të disa bazave të të dhënave dhe me kryerjen e kontrollimeve në terren.
Rishikimi nuk garanton përmirësim të qëndrueshëm  pasi  që  ai  aplikohet  vetëm  në  këto  zgjedhje.
Mungesat  ligjore  dhe  strukturore  për mirëmbajtjen e regjistrit të votuesve duhet trajtuar më tutje.
Procesi i shqyrtimit përmirësoi saktësinë e regjistrit të votuesve, mirëpo duket se kjo mund të ketë sjellur deri te humbja e të drejtës së votës të disa qytetarëve për këto zgjedhje.
KSHZ-ja regjistroi gjashtë parti politike dhe pesë koalicione për këto zgjedhje.
Regjistrimi ishte në përgjithësi përfshirës, por ishtë i ndikuar negativisht nga mungesa e qartësisë ligjore për procedurat dhe nga refuzimi i listave të kandidatëve të dy partive për shkak të mospajtueshmërisë.
Në përputhje me kuotën e zgjeruar për pjesëmarrjen e grave, 41 për qind të kandidatëve ishin gra, edhe pse vetëm ishin në krye të vetëm 4 listave nga 58.
Fushata Edhe pse të drejtat themelore ishin të respektuara në përgjithësi dhe garuesit ishin në mundësi që të mbajnë fushatë të lirë, zgjedhjet u zhvilluan në rrethana të karakterizuara nga mungesa e besimit publik në institucionet dhe sistemin politik.
Akuzat për frikësimin e votuesve, , shtypja e gjërë mbi të punësuarëve  të  shërbimit  publik,  blerja  e  votave,  kërcnimet  si  dhe  keqpërdorimi  i  resurseve administrative vazhduan gjatë zgjedhjeve.
MVZ i OSBE/ODIHR-së verifikoi një duzinë të këtyre  fajësimeve.
Veprimet e tilla janë në kundërshtim me angazhimet e OSBE-së dhe standardet e Këshillit të Evropës.
Rregulloret për financimin e fushatave janë gjithëpërfshirëse dhe kërkojnë raportime të shpeshta nga kandidatët.
Megjithatë, transparenca u minimizua nga mungesa e kërkesës për të mbështetur raportet me pasqyrat dhe faturat bankare.
Raportet e paraqitura nga kandidatët më 1 dhe 10 dhjetor zbuluan mbishpenzime të rëndësishme, veçanërisht nga Organizata e Brendshme Revolucionare Maqedonase - Partia Demokratike për Unitet Kombëtar Maqedonas (VMRO-DPMNE).
Mjedisi i shumëllojshëm i mediave është i ndarë përgjatë vijave politike dhe etnike.
Kandidatët kishin mundësi të që të kanë fushatë në media publike dhe private mes reklamimit të paguar dhe falas.
Monitorimi i mediave nga MVZ i OSBE/ODIHR tregoi se mediat publike gjerësisht mundësuan kohë të përshtatshme për garuesit.
Disa prej mediave private demonstruan anësim në favor të partisë në pushtet.
Një numër i bashkëbisedueseve, duke përfshirë edhe gazetarë, shprehën shqetësim në lidhje me vetë-censurimin  dhe  pavarësinë  editoriale  për  shkak  të  interesave  politike  dhe  ato  të  biznesit  që favorizonin partitë në pushtet.
Edhe pse ndryshimet e fundit ndaluan reklamim të financuar nga qeveria dhe mbulim të zyrtarëve shtetërorë gjatë fushatës, reformat e rëndësishme në media të parashikuara në Marrëveshjen e Przhinos, mbeten për t'u zbatuar.
Temat  në  lidhje  me  marrëdhëniet  ndëretnike  u  mbizotëruan  në  fushatë,  duke  përfshirë  edhe marrëdhëniet institucionale mes komuniteteve etnike maqedonase dhe ato shqiptare.
Lidhja Social Demokratike e Maqedonisë kërkoi në mënyrë aktive vota nga komuniteti etnik shqiptar, duke shpallur eshë kandidatë të etnicitetit shqipëtar.
Mbulimi i kandidatëve romë nga ana e mediat shpeshherë përdorte stereotipe.
Trajtimi i rekomandimeve të mëparshme dhe ndryshimet ligjore, si dhe miratimi i rregullores së KSHZ-së për procedurad, i përforcoi garancat ligjore për zgjedhje të kontesteve.
Mirëpo, shumica e ankesave në administratën zgjedhore dhe gjykatat ishin të refuzuara në baza procedurale apo juridike.
Gjykata administrative i mbajti seancat e saja pas dyerëve të mbyllura.
Një numër i bashkëbiseduesëve ngritën shqetësime në lidhje me pavarësinë e gjyqësorit.
Përkundër përmirësimeve të dukshme të ligjit, zbatimi i  procedurave  për  zgjedhjen  e  kontesteve  zgjedhore  nuk  ka  siguruar  plotësisht  mundësinë  për dëmshpërblim ligjor efektiv, që është në kundërshtim me angazhimet e OSBE-së dhe standardeve të Këshillit të Evropës.
Dita e zgjedhjeve u zhvillua në mënyrë të rregullt dhe pa incidente të mëdha, edhe pse u vërenë disa parregullsi procedurale, sidomos gjatë numërimit.
Votuesit morrën pjesë në numër të madh dhe votimi u vlerësua përgjithësisht pozitivisht nga vëzhguesit.
Vëzhguesit kanë vërejtur një numër të personave që nuk j’u lejohua të votojnë pasi që ishin të fshirë nga Lista e votuesve gjatë shqyrtimit të fundit të regjistrit të votuesve.
Transparenca e procesit zgjedhor përfituoi nga prania aktive e vëzhguesve të shumtë qytetarë dhe të partive.
Pozitivisht, KSHZ-ja publikoi rezultatet preliminare sipas vendvotimeve në internet gjatë tërë natës, me pjesëmarrjen paraprake të votuesve prej 67 për qind.
REZULTATET PARAPRAKE
Historiku
Zgjedhjet e parakohshme parlamentare të 11 dhjetorit gjerësisht shikohen si një provë vendimtare për funksionimin demokratik të institucioneve, pas krizës politike dyvjeçare.
Këto zgjedhje janë zgjedhjet  e katërta të parakohshme parlamentare të rradhës që nga viti 2008.
Zgjedhjet e fundit u mbajtën në vitin 2014  dhe  kjo  rezultoi  me  një  qeveri  të  formuar  nga  Organizata  e  Brendshme  Revolucionare Maqedonase - Partia Demokratike për Unitet Kombëtar Maqedonas (VMRO-DPMNE), me 61 vende, dhe të Bashkimit Demokratik për Integrim (BDI), me 19 vende.
Opozita përfshinte Lidhjen Social Demokratike të Maqedonisë (LDSM) me 34 vende dhe Partinë Demokratike të Shqiptarëve (PDSH) me 7 vende.
Rilindja Demokratike Kombëtare (RDK) dhe Opsioni Qytetar për Maqedoninë (GROM) kishin nga një vend secili.
Partia  kryesore  opozitare  bojkotoi  parlamentin,  duke  deklaruar  se  zgjedhjet  e  vitit  2014  ishin  të manipuluara.
Kriza u thellua në shkurt të vitit 2015, kur përgjimet e paligjshme inkriminuese, gjoja implikonin qeverinë dhe zyrtarët publikë për korrupsion, mashtrim zgjedhor dhe abuzim të pushtetit, rezultuan me protesta të shumta.
Më 15 korrik, si pjesë e marrëveshjes në Przhino, e ndërmjetësuar nga ndërkombëtarët, u bë thirrje për zgjedhje të parakohshme parlamentare për 24 prill 2016 dhe u krijua Zyreja e Prokurorit Special për të hetuar akuzimet nga përgjimet.
Zgjedhjet  u  zhvendosën  për  5  qershor  me  arsyetimin  se  kushtet  kryesore  nuk  ishin  të  arritura, përkatësisht, pastrimi i Listës së votuesve, reformat në media, si dhe masat mbrojtëse për shkëputjen e aktiviteteve partiake nga ato shtetërore.
Klima politike u përkeqësua pas 12 prillit kur Presidenti Gjorgje Ivanov lëshoi falje të hapur për të gjitë personat që ishin të akuzuar, nën hetim apo të dyshuar për përfshirje në skandalin e përgjimeve.
Gjithë partitë më të mëdha politike e ndëshkuan faljen dhe i bënë thirrje presidentintit që të shfuqyzojë vendimin e tij.
Falja nxiti proteste dhe kundërproteste.
Demonstruesit, të bashkuar nën umbrellën Protestoj, bënë thirrje për dorëheqje nga presidenti dhe për anulim të zgjedhjeve.
Opozita i bojkotoi zgjedhjet dhe nga katër nënshkruesit e Marrëveshjes së Przino-së vetëm VMRO-DPMNE dorëzoi listat e kandidatëve.
Më 25 maj, Gjykata Kushtetuese e shpalli shpërbërjen e parlamentit si jokushtetues dhe u anuluan zgjedhjet e 5 qershorit.
Përpjekja e tretë për organizimin e zgjedhjeve këtë vit u pasua me nënshkrimin e një marrëveshjeje të re në korrik nga ana e katër partive kryesore politike, me ndërmjetësim të Bashkimit Evropian dhe të Shteteve  të  Bashkuara  të  Amerikës.
U  prezantuan  mekanizmat  e  përkohshme  për  mbikëqyrjen ndërpartiake  të  disa  aspekteve  të  procesit  zgjedhor,  duke  përfshirë  regjistrimin  e  votuesve  dhe mbikëqyrjen e mediave.
Më 17 tetor, parlamenti u shpërbë për herë të dytë këtë vit dhe zgjedhjet u caktuan për 11 dhjetor.
Sistemi zgjedhor dhe Korniza ligjore
Në vend zgjedhen gjithësej 120 anëtarë të parlamentit (deputetë) për një mandat katër-vjeçar, në bazë të një  sistemi  proporcional  duke  përdorur  lista  të  mbyllura,  nga  20  në  secilën  prej  gjashtë  njësive zgjedhore.
Si rezultat i ndryshimeve në Kodin Zgjedhor në vitin 2015, deri në tre deputetë shtesë do të zgjedhen në një zonë të vetme jashtë vendit.
Numri i deputetëve të zgjedhur në njësinë jashtë vendit, nuk është domosdoshëm që të jetë i ndërlidhur me daljen e votuesve.
Kodi Zgjedhor lejon devijime deri në pesë për qind nga numri mesatar i votuesve të regjistruar në  njësitë zgjedhore në vend.
Më 25 tetor, partia Uniteti kundërshtoi mbajtjen e zgjedhjeve në Gjykatën Kushtetuese me arsyetim se njësia zgjedhore 6 devijon me 5.65 për qind.
Gjykata nuk ka vendosur mbi këtë çështje para ditës së zgjedhjeve.
Korniza ligjore është përgjithësisht e favorshme për zhvillim të zgjedhjeve demokratike.
Si një hap pozitiv, legjislacioni zgjedhor është rishikuar në mënyrë të konsiderueshme në vitin 2015 si pjesë e Marrëveshjes së Przhino-së.
Ndryshimet trajtuan shumë rekomandime të mëparshme të OSBE/ODIHR-së dhe të Komisionit të Venedikut të Këshillit të Evropës, veçanërisht ato që kanë të bëjnë me parimin e votimit të barabartë për votim jashtë vendit, përbërjen dhe kompetencat e Komisionit Shtetëror të Zgjedhjeve (KSHZ), si dhe masat për mbulim mediatik të balancuar gjatë fushatës.
Ato gjithashtu i përforcuan dispozitat për ndarjen e partisë dhe të shtetit, si dhe për raportimin e financave të fushatës.
Përveç kësaj, votuesit tani mund të paraqesin ankesa në çdo fazë të procesit zgjedhor dhe gjykatat duhet të vendosin për kontestet zgjedhore brenda afateve më të shkurta.
Pas marrëveshjes së korrikut, me amandamentet  plotësuese  mundësuan  formimin  e  Komisionit  të  Përkohshëm  për  mbikëqyrjen  e mediave dhe u kërkua që qytetarët me të dhëna "të dyshimta" të riregjistrohen në Listën e votuesve në mënyrë  aktive  për  këto  zgjedhje.
Dispozitat  e  fundit  janë  të  aplikueshme  vetëm  për  zgjedhjet  e tanishme, duke sinjalizuar nevojë për reforma të vazhdueshme për trajtimin e këtyre qështjeve në mënyrë të qëndrueshme.
Ndryshimet e vitit 2015 e përmirësuan Kodin Zgjedhor, por disa çështje të vjetra mbeten të patrajtuara, duke përfshirë çështjet rreth regjistrimit të kandidatëve, tërheqjen e kandidatëve dhe listave, si dhe shqyrtimin publik dhe periodik të kufinjëve të njësive nga organe të pavarura.
Disa artikuj janë të paqartë ose në kundërshtim me ligjet dhe rregullat tjera, duke e bërë të pasigurt zbatimin e tyre.
Përveç kësaj, ndryshimet ligjore u miratuan në shpejtësi nga parlamenti, pas procesit të reformës të cilit i mungonte transparenca dhe konsultim kuptimplotë me palët e ndikuara jashtë katër partive kryesore, duke i përfshirë edhe institucionet relevante shtetërore, partitë tjera politike dhe shoqërinë civile.
Kjo është në kundërshtim me përcaktimet e OSBE-së.
Administrata Zgjedhore
Zgjedhjet  administrohen  nga  KSHZ-ja,  80  Komisione  Komunale  Zgjedhore  (KKZ-të)  dhe  3,480 Këshille zgjedhorë (KZ-të).
U themeluan edhe 46 KZ në zyrat diplomatiko-konsulare për votim jashtë vendit.
KSHZ-ja përbëhet nga nëntë anëtarë: tre të emëruar nga partitë në qeveri, tre nga opozita dhe tre ekspertë të pavarur të zgjedhur përmes rekrutimit të hapur.
Kryetari dhe zëvendëskryetari zgjedhen nga radhët e anëtarëve të pavarur.
KKZ-të përbëhen nga pesë nëpunës nga administrata të zgjedhur me rastësi dhe të emëruar për mandat pesë-vjeçar prej prillit të vitit 2016.
KZ-të përbëhen prej tre nëpunës civilë të zgjedhur me rastësi, një anëtar i caktuar nga partitë qeveritare dhe një anëtar i caktuar nga partitë opozitare, të emëruar për mandate katër-vjeçare në nëntor të vitit 2016.
Pavarësisht nga disa ndryshime të vonshme për përbërjen e KKZ-ve dhe KZ-ve, kërkesat për përfaqësim të balancuar etnik  dhe gjinor në komisionet zgjedhore u respektuan gjerësisht.
Megjithatë, vetëm dy nga nëntë anëtarët e KSHZ-së janë gra.
Përgatitjet e KSHZ-së për këto zgjedhje ishin të penguara nga organizimi joefikas i brendshëm dhe sjellje vendimmarrje të politizuar.
Disa afate të rëndësishme skaduan, por përgatitjet u kompletuan në ditën e zgjedhjeve.
Afati kohor i shkurtuar për zgjedhjet e parakohshme poashtu ndikoi negativisht aktivitetet  e  KSHZ-së.
Vendimet  e  KSHZ-së  miratoheshin  në  mënyrë  unanime  në  përgjithësi.
Megjithatë,  për  çështjet  e  kontestueshme  politike  anëtarët  votonin  në  bazë  të  linjës  partiake  dhe shpeshherë  zhvillonin  diskutime  të  gjata  procedurale  që  përfshinin  edhe  fjalor  të  “nxehtë”  rreth interpretimeve të ligjit.
Në disa raste, vendimet ishin qartë partiake.
Për shembull, KSHZ-ja përcaktoi rendin e listave të kandidatëve në fletëvotimet me short, por i ndau listat në dy grupe duke ofruar vendet  e  para  të  fletëvotimit  katër  partive  parlamentare  të  përfaqësuara  në  KSHZ-në.
Kjo  i diskriminoi  kandidatët  tjerë,  duke  sfiduar  përcaktimet  e  OSBE-së  dhe  standardet  e  Këshillit  të Evropës.
Megjithatë, asnjë kandidat nuk u ankua për këtë çështje.
Masat për të siguruar transparencën e KSHZ-së nuk respektoheshin gjithmonë.
Edhe pse të gjithë anëtarët, kandidatët dhe përfaqësuesit e autorizuar ishin të njoftuar në lidhje me seancat përkatëse të KSHZ-së, jo të gjitha vendimet u publikuan në faqen e internetit, siç kërkohet me ligj.
Detyrimi për të publikuar procesverbalet e seancave të KSHZ-së brenda 48 orëve nuk respektoheshte rregullisht.
Edhe pse seancat zyrtare ishin të hapura për vëzhguesit dhe mediat, KSHZ-ja shpesh herë zhvillonte seanca të mbyllura, edhe përskaj dakordimit paraprak që çështjet thelbësore të vendosen në seanca publike.
Kjo përfshinte vendime për procedurat e tenderimit për përzgjedhjen e kontraktorëve për aktivitete të ndryshme.
Këto praktika e minimizuan transparencën e punës së KSHZ-së.
Komisionet e nivelit më të ulët në përgjithësi punuan në një mënyrë profesionale dhe transparente.
MVZ i OSBE/ODIHR-së vërejti se disa KKZ kishin mungesë të ambientit dhe të pajisjeve adekuate në kohën e vizitave.
Një numër i KKZ-ve informuan MVZ-në të OSBE/ODIHR-së se nuk kanë marrë fondet e nevojshme në kohën e duhur.
KSHZ-ja  mbajti  trajnime  të  shkallëzuara  dhe  krijoi  program  për  mësim  elektronik  (e-learning), udhëzues dhe video për komisionet zgjedhore.
Trajnimet e vëzhguara nga MVZ-ja e OSBE/ODIHR-së  ishin të plota dhe u vlerësuan pozitivisht nga pjesëmarrësit.
Megjithatë, KSHZ-ja nuk sqaroi disa procedura që nuk ishin të shpjeguara në Kodin.
Mungesa e qartësisë kontribuoi për një zbatim jokonzistent të procedurave nga ana e komisioneve zgjedhore në ditën e zgjedhjeve.
KSHZ-ja zhvilloi një fushatë të kufizuar për edukimin e votuesve në televizion, mediat sociale dhe mediat e shtypura.
Organizatat e shoqërisë civile poashtu zhvilluan fushata ndërgjegjësuese për votuesit mbi fshehtësinë e votës dhe pjesëmarrjes së votuesve.
Regjistrimi i votuesve
Regjistrimi i votuesve është pasiv, me përjashtim të votuesve që jetojnë përkohësisht jashtë vendit dhe të cilit duhet të regjistrohen në mënyrë aktive.
Sipas Kushtetutës, qytetarët të moshës 18 vjeçare deri më ditën e zgjedhjeve kanë të drejtë vote, përveç nëse janë të privuar nga e drejta e tyre ligjore me vendim të gjykatës.
Megjithatë, vetëm votuesit me letërnjoftim të vlefshëm apo pasaportë biometrike dhe vendbanim të regjistruar janë të përfshirë në Listën e votuesve.
Kodi Zgjedhor përmban dispozita kontradiktore lidhur me pranueshmërinë e votuesve jashtë vendit.
Për herë të parë në këto zgjedhje, fotografitë e votuesve ishin vendosur në listat e votuesve.
KSHZ-ja është përgjegjëse për mirëmbajtjen e Listës të votuesve.
Pas Marrëveshjes nga Przhino, dhe si një mjet për të trajtuar mosbesimin afatgjatë në saktësinë e Listave të votuesve, KSHZ-ja ishte e detyruar të bëjë shqyrtimin e Listës të votuesve me kontrollime të kryqëzuara të bazave të të dhënave të 11 institucioneve shtetërore, e gjithë kjo ishte e mbështetur me kontrollimet në terren.
Procesi i shqyrtimit vëzhgoheshte nga katër partitë më të mëdha dhe kjo drejtoi në identifikimin e 39,502 të dhënave të votuesve si "të diskutueshëm".
Nga këta qytetarë u kërkua që të riregjistrohen që të mos fshihen nga Lista, si një kërkesë e re ligjore.
Ndërsa procesi përmirësoi saktësinë e Listës së votuesve, duket se ka pasuar në humbjen e të drejtës së votes të disa qytetarëve.
Më 13 nëntor, KSHZ-ja vendosi që të fshin 28,341 të dhëna; votuesit e tillë nuk patën mundësinë të dëmshpërblimit ligjor që do t’ju lejonte që të shtohen në Listat e votimit dhe të kanë mundësinë për të votuar në ditën e zgjedhjeve.
171,500 votues tjerë u zhvendosën në një regjistër të veçantë të cilit konsiderohen se përkohësisht jetojnë jashtë vendit, por ata ende mund të votojnë në vend në adresën e tyre të regjistruar.
Përveç mundësisë për verifikim të regjistrimit të tyre gjatë tërë vitit, votuesit mund të shikojnë dhe të ndryshojnë të dhënat e tyre të regjistrimit në qendrat rajonale të KSHZ-së gjatë periudhes së shqyrtimit publik, nga 28 tetori deri më 11 nëntor.
Përkundër kërkesave ligjore, zyrat rajonale të KSHZ-së nuk i shfaqën Listat e shtypura të votuesve dhe votuesit të cilët vizituan zyrat mundeshin vetëm të shikojnë të dhënat e tyre në kompjuterët e KSHZ-së.
Votuesit kishin mundësi që të kontrollojnë të dhënat e tyre personale në internet, si dhe se kush është i regjistruar në adresat tjera.
Sipas KSHZ-së, disa nga 10,274 votues të cilët vizituan zyrat e KSHZ-së kanë kërkuar korrigjime.
KSHZ-ja miratoi 20,573 dhe refuzoi 458 aplikacione për votim jashtë vendit.
Ishin dorëzuar aplikime të shumta nga një e-mail adresë e njejtë, me një numër të konsiderueshëm nga Internet Protokol adresat e njëjta nga Shkupi, Manastiri dhe Shtipi.
Disa bashkëbisedues të MVZ të OSBE/ODIHR-së ngritën çështje në lidhje me integritetin e procesit.
Disa parti politike informuan MVZ-në të OSBE/ODIHR-së se ato kanë ndihmuar votuesit me aplikimet.
Votuesit ishin të detyruar që të deklarojnë kombësinë e tyre,  që  sipas  KSHZ-së,  ka  qenë  e  nevojshme  për  të  shtypur  materialet  zgjedhore  në  gjuhët  e komuniteteve.
Më 18 nëntor, dy ditë pas afatit ligjor, KSHZ-ja u siguroi kandidatëve zgjedhor kopje të Listave paraprake të votuesve.
LSDM kërkoi shtesën e 45 personave të cilët kishin ripërtrirë letërnjoftimet e tyre, si dhe shtesën e 348 votuesve të identifikuar nëpërmjet kontrolleve në terren të kryera nga partia si dhe fshirjen e rreth 800 votuesve që nuk janë gjetur në adresat e vbendanimeve të tyre.
BDI-ja kërkoi shtesën e pesë votuesve, aplikimet e të cilëve ishin vonuar nga zyrat rajonale të KSHZ-së.
KSHZ-ja hodhi poshtë kërkesat e LSDM-së dhe e pranoi kërkesën e BDI-së.
KSHZ-ja poashtu miratoi 107 nga 120 fshirje të kërkuara nga një organizatë e shoqërisë civile.
Më 28 nëntor, dy ditë pas datës zyrtare për mbylljen e Listës të votuesve, KSHZ-ja njoftoi se 1,784,416 votues janë regjistruar për të votuar në vend, nga të cilët 230.122 janë të vendosur në Listën e veçantë të votuesve që konsiderohen se përkohësisht jetojnë jashtë vendit.
U krijuan edhe Listat e veçanta për 2,015 të burgosurit, 13 persona të zhvendosur brenda vendit dhe 325 anëtarë të KZ-ve jashtë vendit.
Marrëveshja politike për rishikimin e Listës të votuesve aplikohet vetëm për këto zgjedhje.
Përveç kësaj, mungesat ligjore dhe strukturale për mirëmbajtjen e Listës së votuesve kryesisht për shkak të qytetarëve të regjistruar në adresat ku ata në fakt nuk jetojmë, nuk u trajtua.
Regjistrimi i kandidatëve
Çdo votues me të drejtë vote mund të jetë kandidat për deputet, përveç atyre të dënuar me vendim final të gjyqit për më shumë se gjashtë muaj burgim dhe që nuk e kanë përfunduar dënimin e tyre.
Ato mund të propozohen nga partitë e regjistruara politike, koalicionet e partive politike dhe grupet e votuesve.
Këta të fundit duhet të sigurojnë së paku 1.000 nënskrime mbështetëse të votuesve që jetojnë në qarkun përkatës.
Në linjë me rekomandimet e mëparshme të ODIHR/OSBE-së dhe të Komisionit të Venedikut, për herë të parë, një votues mund të nënshkruajë mbështetje të më shumë se një listë të kandidatëve; Megjithatë, ende është e nevojshme që nënshkrimet të mblidhen para një punonjësi të KSHZ-së.
Regjistrimi i kandidatëve u zhvillua nga 18 tetori deri më 11 nëntor dhe ishte në përgjithësi përfshirës.
Megjithatë, ishte negativisht i ndikuar nga mungesa e qartësisë ligjore në disa aspekte të emërimit dhe regjistrimit,  duke  përfshirë  verifikimin  e  nënshkrimeve  dhe  ri-dorëzimin  e  dokumenteve  për  regjistrim,27 dhe me jokonzistencën e verifikimit të dokumentacionit nga ana e KSHZ-së.
Kjo drejtoi në refuzimin e një numër të listave nga Partia Social Demokratike e Maqedonisë (SDPM) dhe të Lëvizjes Popullore për Maqedoninë (LPM).
Të dzja partitë ankimuan vendimet e KSHZ-së në Gjykatën Administrative, e cila la në fuqi vendimet e KSHZ-së.
KSHZ-ja regjistroi 6 parti politike dhe 5 koalicione që listuan një total prej 1,092 kandidatë në 58 lista.
Në përputhje me kuotën e zgjeruar për rritje të pjesëmarrjes së grave, 41 për qind nga kandidatët ishin gra, edhe pse vetëm 4 nga 58 listave kishin gra në krye të listave.
KSHZ-ja regjistroi listen e kandidatëve për VMRO-PP jashtë vendit dhe dy listat vendore të Levica pavarësisht nga mosplotësimi i kërkesës gjinore.
Ambienti i fushatës
Partitë në përgjithësi kishin mundësinë që të dalin në fushata të lira, ku liritë themelore për asociim, tubim  dhe  shprehje  ishin  të  respektuara.
Fushata  u  zhvillua  në  një  ambitent  të  karakterizuar  me mungesë të besimit publik në institucionet dhe në sistemin politik.
Kandidatët fushatat e tyre i zhvilluan me viztita derë më derë, me takime të përmasave të vogla dhe tubimeve.
Bilbordet e katër partive kryesore ishin të dukshëm në shumë komuna.
Megjithatë, vendosja e  posterave  të  fushatës  dhe  banderolat  në  vende  publike  dallonte  mes  komunave  për  shkak  të lokacioneve që nuk ishin të shënuara në mënyrë të qartë dhe mungesës së vetëdijes te disa autoritete lokale  për  detyrimin  e  tyre  ligjor  për  të  caktuar  vende  të  tilla.
Në  tubimet  anembanë  vendit  në përgjithësi  kishte  pjesëmarrje  të  mirë,  por  disa  audienca  kishin  mungesë  të  entuziazmit.
Femrat përbënin  një  mesatare  prej  20  për  qind  të  audiencës  dhe  shumë  pak  prej  tyre  mbajtën  fjalime.
Koalicioni i udhëhequr nga VMRO-DPMNE përfitoi nga mbështetja e publikut, duke përfshirë në tubimet e tyre zyrtarë të lartë nga vendet anëtare të BE-së.
Mediat sociale përdoreshin gjerësisht gjatë fushatës, duke përfshirë këtu edhe partitë më të vogla.
Mesazhet kryesore në fushatat u përqendruan në ekonominë, emigrimin e të rinjve dhe krijimit të vendeve të punës.
Ndërsa shumica e kandidatëve përdorën fushatë pozitive, u vërejt edhe retorika negative.
Koalicioni  i  udhëhequr  nga  VMRO-DPMNE  përdori  mesazhe  nacionaliste  dhe  akuzoi koalicionin e udhëhequr nga LSDM-ja për përpjekje për të dobësuar identitetin kombëtar, duke i paraqitur zgjedhjet si një referendum për një shtet unitar dhe sovran.
Nga ana tjetër, koalicioni i udhëhequr nga LSDM-ja akuzoi koalicionin e udhëhequr nga VMRO-DPMNE për abuzim të pushtetit shtetëror  dhe  për  veprimtari  kriminale.
Fushatat  e  partive  etnike  shqipëtare  u  drejtuan  vetëm komineteteve të tyre.
Akuzat e vazhdueshme për frikësimin e votuesve, kërcënimet, shtypje mbi të punësuarit publik, blerjen e votave në komunitetin rom dhe keqpërdorim të burimeve administrative ndikuan negativisht fushatën.
MVZ e OSBE/ODIHR-së verifikoi një duzinë të këtyre fajësimeve.
Veprimet e tilla ngritën brenga në lidhje me mundësinë e votuesve për të hedhur votën e tyre "të lirë nga frika e hakmarrjes", siç parasheh paragrafi 7.7 nga Dokumenti i OSBE-së nga Kopenhaga të vitit 1990.
Gjatë  fushatës  u  vërenë  një  numër  i  incidenteve  të  dhunshme,  duke  synuar  një  gamë  të  partive politike.
Fushata brenda komunitetit shqiptar ishte më intensive, me një retorikë nxitëse nga PDSH-ja, BESA, Aleanca për shqiptarët dhe BDI-ja.
Në rrjetet sociale gjatë fushatës u postuan biseda të reja nga përgjimet e zyrtarëve të BDI-së.
Disa parti raportuan për vështirësi për hapje të shtabeve zgjedhore në rajone të caktuara të kontrolluara nga BDI.
Financimi i fushatës
Nga kandidatët zgjedhor u kërkua që të hapin një llogari bankare të dedikuar për qëllime të financimit të fushatës.
Individët mund të bëjnë donacione deri më 3,000 euro, kurse personat juridik deri më 30,000 euro.
Donacionet nga jashtë vendi ose ato anonime dhe nga organizata në pronësi shtetërore, fetare dhe humanitare janë të ndaluara.
Kandidatët mund të shpenzojnë maksimum 1.8 euro për votues të regjistruar në njësi.
Çdo listë do të rimbursohet me 0,25 euro për çdo votë të fituar me kusht që të fitohen së paku 1.5 për qind nga votat e hedhura në njësi.
Të gjithë 11 kandidatët në zgjedhje dorëzuan raporte të përkohshme financiare të fushatës më 1 dhe 10 dhjetor duke i deklaruar donacionet e pranuara si dhe shpenzimet e tyre, të cilat ishin të publikuara në internet.
Shpenzimet  në  nëntë  raporte  treguan  mbikalim  të  kontributave,  ku  VMRO-DPMNE  ka mospërputhje më të lartë në lartësi prej më shumë se 600.000 euro në raportin e parë dhe 1 milion euro në raportin e dytë.
Raportet e paraqitura nga BESA dhe VMRO-PP përmbanin donacione që kanë tejkaluar kufirin e lejuar.
Të gjithë kandidatët janë të detyruar të dorëzojnë raportet përfundimtare brenda 30 ditëve nga mbyllja e llogarisë, që mund të zgjasë deri më katër muaj pas zgjedhjeve.
Rregulloret e financave të fushatës janë gjithëpërfshirëse dhe kërkojnë raportime të shpeshta nga ana e kandidatëve.
Megjithatë, transparenca u zvogëlua nga mungesa e kërkesës për të mbështetur raportet me pasqyrat dhe faturat bankare.
Buroja Shtetërore e Auditimit informoi MVZ-në të OSBE/ODIHR-së se mund të kryejë auditim, duke përfshirë një kontrollim të kryqëzuar të shpenzimeve në nivel lokal, por vetëm në rast të ankesave.
Mediat
Media të shumta, duke përfshirë mbi 130 transmetues, veprojnë në një treg relativisht të vogël me media të ndara sipas vijave politike dhe etnike.
Reformat e rëndësishme mediale të parapara me marrëveshjen e Përzhino-së ende mbeten si çështje për tu dakorduar.
Kodi Zgjedhor rregullon mbulimin mediatik të zgjedhjeve.
Të gjithë transmetuesit duhet të sigurojnë mbulim të balancuar gjatë periudhës së fushatës.
Transmetuesi publik, Radio Televizioni i Maqedonisë (RTM)  duhet  të  sigurojë  qasje  në  emitim  falas,  të  organizojë  debate  dhe  të  sigurojë  mbulim  të balancuar të kandidatëve në lajme.
38 Ndryshimet nga viti 2015 ndalojnë reklamimet e financuara nga qeveria dhe mbulimin e zyrtarëve shtetëror në favor të partive politike gjatë zgjedhjeve.
Ndryshimet shtesë nga viti 2016, të zbatueshme vetëm për këto zgjedhje, mundësuan caktimin e kryeredaktorit të MRT1 të emëruar nga opozita 100 ditë para zgjedhjeve (mandati i të cilit do të përfundojë në natën e zgjedhjeve), dhe formimin e Komisionit të përkohshëm për mbikëqyrje të mbulimit mediatik gjatë periudhës parazgjedhore.
Komisionit të përkohshëm i’u dha mandat për të mbikëqyrur mediat për më shumë se tre muaj para zgjedhjeve.
Megjithatë, disa dispozita nuk ishin plotësisht të harmonizuara me pjesët e tjera të Kodit Zgjedhor, të cilat në mënyrë rigoroze rregullojnë mbulimin e kandidatëve vetëm gjatë fushatës zyrtare 20-ditore,  duke  krijuar  një  pasiguri  rreth  mandatit  të  tij.
Komisioni  ka  propozuar  57  procedura kundërvajtëse, kryesisht në lidhje me mbulim të paekuilibruar, fushatë të fshehur nga ana e zyrtarëve qeveritarë, si dhe reklamim të paguar politik.
Para ditës së zgjedhjeve, gjykata solli vendim për dy raste të cilët i refuzoi.
Edhe pse kjo kërkohet me ligj, AAAVMS nuk e ka mbikëqyrur mbulimin e zgjedhjeve në mediat elektronike, për shkak të rregullativave të paqarta.
Të gjithë kandidatët zgjedhor kishin mundësi qasjeje në media për fushatë, duke përfshirë edhe emitim falas në mediat elektronike publike si dhe reklamim të paguar.
Disa parti joparlamentare u ankuan për mundësi të pamjaftueshme për të prezantuar mesazhet e tyre në media, duke përfshirë edhe kufizimet për  reklamim  në  mediat  transmetuese  private.
Përpjekjet  për  të  organizuar  debate  me  të  gjithë kandidatët kryesor ishin kryesisht të pasuksesshme për shkak të refuzimit të kandidatëve për të marrë pjesë.
Shumë  bashkëbiseduaes  të  MVZ  të  OSBE/ODIHR-së,  duke  përfshirë  edhe  gazetarë,  vërejtën vetëcensurim dhe mungesë të pavarësisë editoriale për shkak të intereseve politike dhe të biznesit të pronarëve.
Gjatë fushatës, MVZ e OSBE/ODIHR u informua për një rast të fajësimit për kërcënim të një redaktori të lajmeve nga ana e një përfaqësuesi nga BDI.
Bashkëbiseduesit poashtu ngritën brenga për  përdorimin  e  fushatës  mediatike  të  financuar  nga  qeveria  (në  pritje  për  shkak  të  periudhës zgjedhore) si mënyrë për mbështetje dhe shpërplim të degëve miqësore.
Rezultatet e monitorimit të mediave nga MVZ-ja e OSBE/ODIHR-së treguan se të dy kanalet televizive publike punuan në përputhje me rregulloren për ndarje të drejtë të mbulimit të grupeve gjatë periudhës së fushatës.
Në programet e lajmeve të MRT1, koalicioni i udhëhequr nga VMRO-DPMNE dhe BDI kishin nga 20 për qind mbulim secili, ndërkohë që partive të opozitës i’u ndanë 42 për qind dhe partitë joparlamentare kishin 11 për qind.
Në MRT2, ndarja e kohës së mbulimit midis partive qeveritare dhe ato të opozitës ishte ngjashëm e drejtë, me më shumë kohë të ndarë për partitë etnike shqipëtare.
MRT1 dhe MRT2 pasqyruan kandidatët përgjithësisht në mënyrë pozitive dhe jokritike.
Mediat private Sitel, Kanal 5 dhe Alfa dështuan të sigurojnë mbulim të balancuar dhe të paanshëm.
Edhe pse ata kryesisht iu ndanë pjesë të barabarta të kohës së transmetimit VMRO-DPMNE-së dhe LSDM-së, pasqyrimi ishte shumë pozitiv për të parit dhe shpeshherë negativ për të dytit, në veçanti në Sitel.
Të tre kanalet haptazi mbështetën partinë në pushtet dhe dukshëm u fokusuan në temat e fushatës të VMRO-DPMNE-së.
Herë pas here paraqiteshin informacione të dyshimta me origjinë nga interneti si lajm politik në këto kanale.
Kanalet tjera private, Alsat-M, Telma dhe 24 Vesti, ofruan mbulim të ndryshëm dhe shpesh kritik të kandidatëve kryesor dhe të aktorëve politik në lajmet e tyre dhe poashtu u siguruan kandidatëve mundësi për të paraqitur platformat e tyre në debate apo në intervistat.
Gazetat e monitoruara në përgjithësi ofruan shumëllojshmëri të pikëpamjeve, duke anuar nga parti të caktuara.
Pjesëmarrja e pakicave etnike
Partitë dhe koalicionet që kryesisht përfaqësojnë komunitetin etnik shqiptar u kandiduan si të pavarura, ndërsa partitë dhe kandidatët që përfaqësojnë komunitetet më të vogla u bashkuan koalicioneve të udhëhequra nga partitë që përfaqësojnë komunitetet më të mëdha.
Të dy koalicionet të udhëhequra nga LSDM-ja dhe nga VMRO-DPMNE-ja, në listat e tyre i përfshinë përfaqësues të pothuajse të gjithë komuniteteve më të vogla, disa edhe në pozicione më mundësi për të fituar.
Ashtu edhe si në të kaluarën, shumica e partive që përfaqësojnë komunitetet më të vogla garuan në kuadër të koalicionit të udhëhequr nga VMRO-DPMNE.
Koalicioni i udhëhequr nga LSDM-ja në mënyrë aktive i kërkoi votat e  komunitetit  etnik  shqiptar,  duke  përfaqësuar  kandidatë  etnik  shqiptar  në  pozita  fitimtare,  që fatkeqësisht nuk u pranua mirë nga partitë etnike shqipëtare të etabluara.
Temat që kishin të bëjnë me marrëdhëniet ndëretnike karakterizuan dukshëm fushatën, duke përfshirë edhe marrëdhëniet institucionale mes bashkësive etnike shqiptare dhe maqedonase dhe përdorimin zyrtar të gjuhëve.
Gara zgjedhore ishte veçanërisht intensive në komunitetin etnik shqiptar.
Aleanca për shqiptarët dhe BESA e sfiduan pozitën dominuese të BDI-së.
Mbulimi mediatik i bashkësive më të vogla dhe pjesëmarrjen e tyre në zgjedhjet, duke përfshirë tubime dhe deklarata nga palët, ishte i kufizuar.
Raportimi  mbi  aktivitetet  politike  nga  komunitetet  më  të  vogla,  veçanërisht  ai  rom, shpeshherë u bë përmes stereotipeve negative.
Përderisa materialet zgjedhore u siguruan në gjuhët e pakicave etnike, nuk kishte fushatë specifike për edukim të votuesve në gjuhën e komuniteteve më të vogla.
Ankesa dhe Ankimime
KSHZ-ja u morr me shumicën e kontesteve administrative në lidhje me zgjedhjet, kurse BSHA dhe KSHPK  i  trajtuan  ankesat  në  lidhje  me  financat  e  fushatave  dhe  keqpërdorimin  e  burimeve administrative.
Ndryshimet në Kodin Zgjedhor nga viti 2015 forcuan garancat ligjore për zgjedhjen e kontesteve  zgjedhore.
Në  përputhje  me  rekomandimet  e  mëparshme  të  OSBE/ODIHR-së  dhe Komisionit të Venedikut, kjo përfshinte afate më të shkurtra, publikimin e vendimeve administrative brenda 24 orëve, si dhe garantimin e të drejtës për ankimim për të gjitha vendimet administrative në Gjykatën Administrative.
Përveç kësaj, në linjë me rekomandimet e mëparshëme, KSHZ-ja miratoi Rregullore për procedurat e trajtimit të ankesave.
KSHZ-ja pranoi 11 ankesa para ditës së zgjedhjeve, shumica e të cilëve u hodhën poshtë për shkak të mungesës së juridiksionit ose të dëshmive.
Pavarësisht detyrimit ligjor, KSHZ-ja nuk e implementoi sistemin elektronik për menaxhim të rasteve dhe të ankesave.
Dy vendime lidhur me refuzimin e listave të PSDM-së dhe LKM-së janë ankimuar në Gjykatën Administrative dhe të dyja u hodhën poshtë, në seancë të mbyllyr, si të pabaza.
Edhe pse të dy vendimet u publikuan në faqen e saj, mungesa e dëgjimeve  publike  është  në  kundërshtim  me  përcaktimet  e  OSBE-së  dhe  detyrimeve  tjera ndërkombëtare.
Përveç  kësaj,  një  numër  i  bashkëbiseduesve  ngritën  brenga  për  pavarësinë  e gjyqësorit.
Në përgjithësi, edhe pas përmirësimeve në ligj, zbatimi i procedurave për zgjedhjen e kontesteve zgjedhore nuk mundësoi një sistem efektiv të dëmshpërblimit, që është në kundërshtim me përcaktimet e OSBE-së dhe standardet e Këshillit të Evropës.
KSHPK pranoi rreth 1,000 kërkesa për sqarime mbi çështje që kanë të bëjnë me keqpërdorimin e burimeve administrative, shumica prej të cilëve kanë ishin anonime ose me pak prova.
Më 1 dhjetor, KSHPK-ja kërkoi nga Prokuroria Themelore Publike fillimin e hetimeve në dy prej rasteve.
Përveç kësaj, Avokati i Popullit inicioi 10 hetime lidhur me akuzat për presion mbi punonjësit publik dhe korrigjimet në Listat e votuesve, që janë në zhvillim e sipër.
U paraqitën edhe dy iniciativa të tjera në Gjykatën Kushtetuese duke sfiduar kushtetueshmërinë e dispozitave të lidhura me zgjedhjet.
Më 9 nëntor, Gjykata Kushtetuese hodhi poshtë të dyjat: njërën nga BESA, duke sfiduar dispozitën në anë të cilës kërkohej që votuesit me të dhëna "të dyshimta" të bëjnë riregjistrim (si pa jurisdiksion) dhe një nga LKM, duke sfiduar përbërjen e Komisionit të Përkohshëm (si të pabazë).
Vëzhgimi i Zgjedhjeve
Kodi  Zgjedhor  lejon  vëzhgim  qytetar,  partiak  dhe  ndërkombëtar.
Dy  grupe  vëzhguese  qytetare  i vëzhguan zgjedhjet: MOST shpërndau 80 VAGJ dhe disa 3300 VASH, dhe CIVIL shpërndau 35 VAGJ dhe disa 300 VASH.
MOST gjithashtu zhvilloi tabelim paralel të votave.
Pjesëmarrja e vëzhguesve qytetarë  në  të  gjitha  fazat  e  procesit  zgjedhor  kontribuoi  në  transparencën  e  zgjedhjeve.
Dhjetë organizatat e shoqërisë civile, duke punuar në fushatën e ndërgjegjësimit të votuesve, ishin të njoftuara për auditime të ardhshme financiare, ditë para dhe menjëherë pas ditës së zgjedhjeve.
Këto organizata ngritën qështje në lidhje me kohën e auditmit të tillë.
Votimi i Hershëm dhe Dita e Zgjedhjeve
Votimi i hershëm dhe dita e zgjedhjeve në përgjithësi vazhduan në mënyrë të rregullt dhe pa incidente të mëdha apo tensione.
Nga prania e qytetarëve të shumtë dhe vëzhguesve partiak gjatë tërë ditës (76 dhe 97 përqind, përkatësisht) në vendvotimet e vëzhguara përfitoi transparenca.
Votimi i hershëm u mbajt më 7 dhjetor për anëtarët e KZ-ve jashtë vendit dhe më 10 dhjetor për votuesit brenda kufijve të vendit, personave të zhvendosur brenda vendit, të paraburgosurve dhe të dënuarve.
Votimi  i  hershëm  u  vlerësua  pozitivisht  në  të  gjitha  por  3  vëzhgimeve.
Problemet procedurale të vërejtura ishin në lidhje me kutitë e votimit të pambyllura si duhet në 7 raste dhe fshehtësi e votës jo-gjithëmonë e siguruar në 8 raste.
Gjatë votimit në burgun më të madh të vendit, Idrizovë, vëzhguesit kanë vërejtur disa të burgosur me letërnjofime të vlefshme duke mos qenë në gjendje për të votuar për shkak se nuk ishin në Listën e votuesve.
Mbi 500 të burgosur nuk ishin të përfshirë  në  listë  për  shkak  të  letërnjofiimeve  të  skaduara.
Nuk  ka  procedurë  për  ripërtërirje  të letërnjoftimeve të skaduara të të burgosurve.
Në ditën e zgjedhjeve, pothuajse të gjitha qendrat e votimit të vëzhguara u hapën në kohë.
Procesi i hapjes  u  vlerësua  pozitivisht  në  shumicën  e  rasteve,  megjithatë,  vëzhguesit  vunë  re  probleme procedurale: në 20 raste protokolli i kërkuar nuk ishte plotësuar para votimit, në 21 raste kutitë e votimit nuk ishin treguara të jenë bosh dhe në 10 raste numrat e vulave të sigurisë të kutive të votimit nuk ishin të regjistruara.
Procesi i votimit u vlerësua pozitivisht në 97 për qind të vëzhgimeve.
Procedurat në përgjithësi ishin të ndjekura, duke përfshirë edhe ato për mbrojtje kundër votimit të shumëfishtë, si njyrosjen e gishtave të votuesve dhe kontrollimi i fotografive në Listën e votuesve.
Regullimi i ambientit në 4 për qind të vendvotimeve të vëzhguara u vlerësua si e pamjaftueshëm.
Në gjysmën e këtyre rasteve, kjo ka ndikuar fshehtësinë e votës.
Mbipopullimi ishte vërejtur në 5 për qind të vendvotimeve të vizituara.
Më shumë se gjysma e vendvotimeve të vëzhguara nuk kanë lejuar qasje të pavarur për zgjedhësit me aftësi të kufizuara.
Në mënyrë domethënëse, në 16 për qind të vendvotimeve të vëzhguara të votimit, kishte persona që nuk ishin të lejuar të votojnë pasi që nuk ishin në listat e votuesve.
Ndërsa disa prej këtyre qytetarëve ishin të ridrejtuar në stacionet e tjera të votimit, të tjerë deklaruan se ata kishin qenë pjesë e 28,341 të dhënave të fshira në korrik të vitit 2016.
Një total prej 335 të personave të prekur parashtruan ankesa në KSHZ për këtë çështje.
Kjo e thekson nevojën e vazhdueshme për të trajtuar në mënyrë të qëndrueshme të metat strukturore në regjistrin e votuesve.
U vërenë disa parregullsi serioze gjatë votimit, të tilla si votim në grup (4 për qind), votim për tjetër (2 për qind), kutitë e votimit të pambyllura sipas rregullave (2 për qind).
Incidentet e votuesve nën presion dhe të personave të paautorizuar duke e udhëzuar punën e KZ-ve poashtu janë vërejtur.
Gjatë ditës, një  numër i raporteve policore dhe të mediave informuan për parregullsi që kanë të bëjnë me blerje të votave dhe fotografim të fletëve të votimit.
Të paktën gjashtë persona u arrestuan.
Procesi i numërimit u vlerësua si efikas dhe transparent nga vëzhguesit e MNVZ-së.
Megjithatë, u vërenë  lëshime  të  mëdha  procedurale  në  një  numër  të  vendvotimeve  dhe  numërimi  u  vlerësua negativisht në 10 KZ të vëzhguara.
Kjo e kryesisht ishte e lidhur me hapat e ndërmarrë para hapjes së kutive të votimit, duke përfshirë edhe numërimin e nënshkrimeve dhe fletëve të votimit të papërdorura (28 dhe 25 raste, përkatësisht), si dhe verifikimin e numrave të vulave të sigurisë të kutive të votimit (14 raste).
Pas numërimit, 16 KZ të vëzhguara u vëre se kishin vështirësi gjatë plotësimit protokolleve të rezultateve, dhe se 14 KZ nuk i ndjekën procedurat për paketimin e materialeve të ndjeshme zgjedhore  dhe  fletëve  të  votimit.
Kopjet  e  protokollit  ju  dorëzuan  atyre  që  i  kanë  kërkuar  ato; megjithatë, 33 KZ-të e vëzhguara nuk i postuan protokollet, siç kërkohet nga ligji.
Numërimi përfundoi në afatin në mesnatë në të gjitha vendvotimet e vëzhguara.
Tabulimi vazhdoi në kohën e duhur, por u vlerësua negativisht në 8 vëzhgime.
Problemet kryesore të vërejtura ishin në lidhje me kushtet në KKZ-të: hapësira e pamjaftueshme (24 KKZ), mbipopullim (22 KKZ)  dhe  organizimi  i  dobët  (9  KKZ).
Gjatë  vëzhgimit,  336  protokolle  të  numërimit  kishin mospërputhje dhe u rinumëruan fletët e votimit nga 40 qendra të votimit.
Edhe pse nuk kërkohet me ligj, rezultatet paraprake nga vendvotimet dhe njësive ishin të publikuara në internet nga KSHZ-ja gjatë tërë natës, që kontribuoi në transparencën e procesit.
KSHZ-ja njoftoi pjesëmarrjen paraprake të votuesve me 67 për qind.
INFORMACION DHE MIRËNJOHJE RRETH MISIONIT
Shkup,  12  dhjetor  2016  -  Kjo  Deklaratë  e  Konstatimeve  dhe  Konkluzioneve  Paraprake  është  rezultat  i përpjekjeve  të  përbashkëta  të  Zyrës  për  Institucionet  Demokratike  dhe  të  Drejtat  e  Njeriut  të  OSBE-së (OSBE/ODIHR), Asamblesë Parlamentare të OSBE-së (OSCE AP), Asamblesë Parlamentare të Këshillit të Evropës (APKE) dhe Parlamentit Evropian (PE).
Vlerësimi është bërë për të përcaktuar nëse zgjedhjet janë në përputhje  me  angazhimet  e  OSBE-së  dhe  detyrimet  tjera  ndërkombëtare  si  dhe  standardet  për  zgjedhje demokratike dhe me legjislacionin kombëtar.
Roberto Battelli u emërua nga Kryesuesi i OSBE-së si Koordinatori Special dhe Udhëheqësi i misionit vëzhgues afatshkurtë  i  OSBE-së.
Azay  Guliyev  kryesoi  delegacionin  e  OSBE  AP-së.
Stefan  Schennach  kryesoi delegacionin  e  APKE-së.
Igor  Šoltes  kryesoi  delegacionin  e  PE-së.
Tana  de  Zulueta  është  Shefe  e OSBE/ODIHR-së, i vendosur nga 3 nëntori.
Secili nga institucionet e përfshira në këtë Mision Ndërkombëtar të Vëzhgimit të Zgjedhjeve (MNVZ) ka miratuar Deklaratën e Parimeve për Vëzhgimin Ndërkombëtar të Zgjedhjeve nga viti 2005.
Kjo Deklaratë e Konstatimeve dhe Konkluzioneve Paraprake është dorëzuar para përfundimit të procesit zgjedhor.
Vlerësimi përfundimtar i zgjedhjeve do të varet, pjesërisht, nga realizimi i fazave të mbetura të procesit zgjedhor, duke përfshirë numërimin, nxjerrjen dhe shpalljen e rezultateve, si dhe trajtimin e ankesave dhe ankimimeve të mundshme pas ditës së zgjedhjeve.
OSBE/ODIHR do të nxjerrë një raport gjithëpërfshirës përfundimtar, duke përfshirë rekomandimet për përmirësime të mundshme, rreth tetë javë pas përfundimit të procesit zgjedhor.
AP e OSBE-së do të prezantojë raportin e saj në Takimin Dimëror 2017.
APKE do të prezanton raportin e saj në janar në takimin e parë të seancës të pjesërishme në Strazbur.
PE do të prezanton raportin e tij në takimin në vijim me Komitetin e Punëve të Jashtme.
MVZ i OSBE/ODIHR-së përfshin 16 ekspertë në kryeqytet dhe 20 vëzhgues afatgjatë të vendosur në tërë vendin.
Në ditën e zgjedhjeve u vendosën 335 vëzhgues nga 42 vende, duke përfshirë edhe 227 vëzhgues afatgjatë dhe afatshkurtër të angazhuar nga OSBE/ODIHR, si dhe një delegacion 24 anëtarësh nga AP të OSBE-së, një delegacion 19 anëtarësh nga AKPE, si dhe një delegacion 15 anëtarësh nga PE.
Hapja u vëzhgua në 92 vendvotime dhe votimi u vëzhgua në 1,337 vendvotime në tërë vendin.
Numërimi u vëzhgua në 131 vendvotime, dhe tabulimi në të gjitha 80 KKZ-të.
Vëzhguesit dëshirojnë të falenderojnë autoritetet për ftesën e tyre për të vëzhguar zgjedhjet, si dhe KSHZ-në dhe Minstrinë e Punëve të Jashtme për ndihmën e tyre.
Ata gjithashtu shprehin mirënjohjen e tyre ndaj institucioneve të  tjera  shtetërore,  partive  politike  dhe  organizatave  të  shoqërisë  civile  dhe  përfaqësuesve  të  bashkësisë ndërkombëtare për bashkëpunimin e tyre.
Verzioni në gjuhën angleze i këtij Raporti është dokumenti i vetëm zyrtar.
Në dispozicion janë edhe përkthimet jozyrtare në gjuhën maqedonase dhe shqipe.
Zyra për institucione demokratike dhe të drejtat e njeriut
ISH-REPUBLIKA JUGOSLLAVE E MAQEDONISË
ZGJEDHJET E PARAKOHSHME PARLAMENTARE
Të caktuara për 5 qershor 2016
Raporti përfundimtar i Misionit të OSBE/ODIHR-it për vëzhgimin e zgjedhjeve
ISH-REPUBLIKA JUGOSLLAVE E MAQEDONISË
ZGJEDHJET E PARAKOHSHME PARLAMENTARE
TË CAKTUARA PËR 5 QERSHOR 2016
Raporti përfundimtar i Misionit të OSBE/ODIHR-it për vëzhgimin e zgjedhjeve
PËRMBLEDHJE
Në përgjigje të ftesës zyrtare, Zyra e OSBE-së për institucione demokratike dhe të drejtat e njeriut (OSBE/ODIHR) më 31 mars e krijoi Misionin për vëzhgimin e zgjedhjeve (MVZ) për t’i vëzhguar zgjedhjet e parakohshme parlamentare të caktuara për datën 5 qershor.
MVZ-ja e OSBE/ODIHR-it i ndërpreu aktivitetet e saj vëzhguese më 1 qershor, pas anulimit të zgjedhjeve.
Misioni vlerësoi se a u zhvilluan proceset dhe aktivitetet zgjedhore deri në atë datë në përputhje me angazhimet e OSBEsë, obligimet dhe standardet e tjera ndërkombëtare për zgjedhje demokratike dhe legjislacionin e vendit.
Zgjedhjet e parakohshme parlamentare u caktuan si pjesë e marrëveshjes shumëpartiake të Përzhinës që kishte për qëllim t’u japë fund tensioneve politike që buronin nga bojkotimi i parlamentit nga ana e opozitës dhe publikimi i inçizimeve të komunikimeve përgjuara për shpërdorimin e pretenduar të fuqisë nga ana e zyrtarëve të lartë qeveritarë dhe publikë.
Kriza politike u thellua pasi opozita njoftoi se ka ndërmend t’i bojkotojë zgjedhjet për shkak se nuk janë plotësuar kushtet kryesore të marrëveshjes.
Pas negociatave, parlamenti i shtyri zgjedhjet e parakohshme për 5 qershor, të cilat fillimisht ishin caktuar për 24 prill.
U organizuan demonstrata të vazhdueshme për t’i anuluar zgjedhjet si dhe kundër-demonstrata në mbështetje të mbajtjes së zgjedhjeve.
Klima politike poashtu u ndikua edhe nga vendimi i kryetarit të shtetit, Gjorge Ivanov, për t’u dhënë amnisti të përgjithshme të gjithë personave që ishin të paditur, nën hetime ose të dyshuar për përfshirje në skandalin e përgjimeve.
Nga katër palët nënshkruese të Marrëveshjes së Përzhinës, vetëm partia në pushtet dorëzoi lista të kandidatëve deri në afatin e fundit më 11 maj.
Dy parti joparlamentare, të cilat dorëzuan lista të kandidatëve, u refuzuan për arsye teknike.
Shumë bashkëbisedues të MVZ-së së OSBE/ODIHR-it theksuan se mbajtja e zgjedhjeve me vetëm një garues, e vë në pikëpyetje pluralizmin politik.
Disa përfaqësues të bashkësisë ndërkombëtare theksuan se çdo qeveri që do të rezultonte nga zgjedhjet në të cilat nuk do të merrnin pjesë tre partitë më të mëdha, nuk do të ishte partner i besueshëm.
Më 18 maj Gjykata Kushtetuese lëshoi ndalesë të përkohshme kundër vendimeve të parlamentit që ishin rezultat i shpërbërjes së tij, edhe pse më parë parlamenti kishte vendosur se nuk ka kompetencë që t’i shqyrtojë këto dy raste.
Më 25 maj, Gjykata e shpalli shpërbërjen e parlamentit si jokushtetuese.
Para se të merrej vendimi përfundimtar i gjykatës, parlamenti u rimblodh dhe votoi që t’i anulojë zgjedhjet e 5 qershorit.
Qeveria u rikthye në përbërjen që e kishte para Marrëveshjes së Përzhinës.
Edhe pse autoritetet ndërmorrën disa masa për ta parandaluar frikësimin dhe presionin ndaj qytetarëve, shpeshherë shumë bashkëbisedues të MVZ-së së OSBE/ODIHR-it pretendonin se ka një mjedis të frikësimit.
Disa prej tyre, këtë ia përshkruan frikës nga hakmarrja që ekziston në ndërmarrjet dhe institucionet shtetërore.
MVZ-ja e OSBE/ODIHR-it ka pranuar pretendime të besueshme të presionit mbi të punësuarit në sektorin publik për të marrë pjesë në kundërdemonstrata, duke përfshirë edhe kërcënime për largim nga puna.
Kjo e ka vënë në pyetje të drejtën e votuesve për të votuar pa u frikësuar nga hakmarrja, siç është paraparë në paragrafin 7.7 të Dokumentit të Kopenhagës të OSBE-së të vitit 1990.
Në pjesën më të madhe, zgjedhjet janë të rregulluara me Kushtetutë dhe me Kodin zgjedhor.
Në nëntor të vitit 2015 parlamenti miratoi një numër të konsiderueshëm të ndryshimeve në Kodin zgjedhor.
Me këto ndryshime u bë përpjekje për ta trajtuar shumicën e rekomandimeve të mëparshme të OSBE/ODIHR-it.
Megjithatë, një numër i bashkëbiseduesve të MVZ-së së OSBE/ODIHR-it theksuan se po aq i rëndësishëm është edhe implementimi i plotë i Kodit zgjedhor.
Ndryshimet e vonshme ndikuan negativisht në aspekt të kuptimit të dispozitave të reja nga ana e palëve të përfshira në procesin zgjedhor, si dhe në aftësinë e tyre për t’i kryer funksionet e tyre.
Edhe pse këto ndryshime paraqesin përpjekje për ta përmirësuar Kodin zgjedhor, bashkëbiseduesit e MVZ-së së OSBE/ODIHR-it kishin mendim të ngjashëm se Kodi zgjedhor ka nevojë për rishikim të plotë për shkak të mospërputhjeve të brendshme dhe mungesës së koherencës.
Ndërmjet 120 dhe 123 deputetë janë zgjedhur sipas sistemit proporcional të përfaqësimit nga listat e mbyllura.
Prej tyre, 20 deputetë janë zgjedhur në secilën nga 6 njësitë zgjedhore të vendit.
Si rezultat i ndryshimeve të vitit 2015 në Kodin zgjedhor, deri në tre deputetë mund të zgjidhen nga njësia e vetme zgjedhore jashtë vendit.
Për shkak të numrit të pamjaftueshëm të votuesve të regjistruar jashtë vendit, votimi jashtë vendit u anulua, me çka në mënyrë efektive iu mor e drejta e votimit një numri të votuesve.
Zgjedhjet menaxhohen nga administrata zgjedhore në tre nivele, e udhëhequr nga Komisioni shtetëror zgjedhor (KSHZ).
Me ndryshimet e vitit 2015 u ndryshua përbërja e KSHZ-së dhe u rritën kompetencat e saj për ta përfshirë edhe mirëmbajtjen e regjistrit të votuesve.
KSHZ-ja punoi në një ambient të tensionuar politik dhe u kritikua nga opozita dhe disa organizata të shoqërisë civile, të cilat ishin kundër mbajtjes së zgjedhjeve më 5 qershor.
Ajo i respektoi afatet administrative dhe mbajti mbledhje të rregullta.
Përkundër obligimit ligjor për të mbajtur mbledhje publike, KSHZ-ja mbajti dy sesione të mbyllura zyrtare, e poashtu rregullisht mbajti “sesione pune” që ishin të mbyllura për publikun.
Vendimet e saj nuk u publikuan në mënyrë sistematike në uebfaqen e saj, gjë që e dobësoi transparencën e punës së saj.
Poashtu, mbledhjet e KSHZ-së u bojkotuan nga dy anëtarë të KSHZ-së.
Përderisa zyrat rajonale të KSHZ-së rezultuan të ishin të ekipuara me punëtorë me përvojë, zyrtarët lokalë të zgjedhjeve dukej se nuk kishin asnjë fuqi vendimmmarrëse, shumë prej tyre u ankuan për mungesën e resurseve të nevojshme, si dhe mbështetjen dhe udhëzimet e pamjaftueshme nga ana e zyrës qendrore.
Madje, riemërimi i anëtarëve të Komisioneve komunale zgjedhore u bë gjatë procesit zgjedhor, që ndikoi në punën e tyre, duke e përfshirë edhe formimin e Këshillave zgjedhorë.
Sistemi aktual i regjistrimit të votuesve që bazohet në numrin e vetëm amë mund të sigurojë saktësi të listave zgjedhore dhe të ofrojë masa të mjaftueshme mbrojtëse kundër regjistrimit të rrejshëm dhe atij të dyfishtë nëse zbatohet në mënyrë konsekuente dhe të drejtë.
Edhe pse KSHZ-ja bëri përpjekje të konsiderueshme për ta realizuar në kohë azhurnimin e regjistrit të votuesve duke bërë kontrollim të kryqëzuar të bazave të të dhënave dhe kontrolle në terren, ky proces u tregua si i ndërlikuar, sfidues në aspekt metodologjik, e poashtu kërkonte edhe resurse të mëdha.
Bashkëbiseduesit e MVZ-së së OSBE/ODIHR-it e kritikuan procesin se është kaotik, i pasigurt në aspekt metodologjik dhe se në disa raste i ka trajtuar në mënyrë joadekuate pretendimet e mëparshme për mashtrim.
MVZ-ja e OSBE/ODIHR-it u informua për një numër rastesh të ekzistimit të pretenduar të votuesve fiktivë dhe për parregullsi të tjera.
Megjithëse shumë pretendime u dëshmuan si të pavërteta, ose kishin të bëjnë me gabime gjatë regjistrimit, të cilat tashmë ishin korrigjuar, u vërejtën raste të votuesve që ishin të regjistruar në adresa që nuk ekzistonin, që mund të jetë ose regjistrim i rrejshëm ose gabim administrativ.
Duke i trajtuar këto pretendime, MPB-ja njoftoi se deri më 31 mars 2016 në regjistrin e shtetasve kishte 2,464,925 qytetarë, duke i përfshirë edhe 1,956,518 qytetarë të moshës madhore – që mund të votojnë.
Raporti për përparimin në azhurnimin e listave zgjedhore që u publikua nga KSHZ-ja më 26 prill nuk zbuloi dëshmi për regjistrim të rrejshëm të votuesve.
Mjedisi mediatik është i ndarë në baza etnike dhe karakterizohet me një numër të madh të shtëpive mediatike që veprojnë në treg të kufizuar të reklamave.
Një numër i bashkëbiseduesve të MVZ-së së OSBE/ODIHR-it shprehën brengosje për përkeqësimin e lirisë së mediave për shkak të presionit politik dhe ndërhyrjes së pronarëve në punën e gazetarëve.
Disa theksuan se përzgjedhja e transmetuesve për reklamim nga ana e qeverisë është shpërblim për mbulimin e favorshëm dhe politikën redaktuese.
Korniza ligjore për mbulimin e zgjedhjeve u ndryshua në masë të konsiderueshme; megjithatë, shumica e bashkëbiseduesve të MVZ-së së OSBE/ODIHR-it e potencuan nevojën për reforma më thelbësore.
Si pjesë e Marrëveshjes së Përzhinës u mbajtën konsultime ndërmjet katër partive politike dhe organizatave të shoqërisë civile për ta reformuar edhe më tutje hapësirën mediatike, mirëpo ndryshimet e propozuara u hodhën poshtë nga parlamenti në prill.
Monitorimi i mediave nga MVZ-ja e OSBE/ODIHR-it tregon se edicionet informative të RTM-1 ofruan informata të kufizuara për ngjarjet politike dhe iu shmangën raportimit gjithëpërfshirës gjatë mbulimit të tyre ditor të lajmeve.
Në disa raste, gazetarët e RTM-1 i përzien faktet me mendimet e tyre politike gjatë mbulimit të lajmeve.
Stacionet më të popullarizuara private televizive, Sitel dhe Kanal 5, së bashku me televizionin Alfa, treguan qasje të njësuar në mbulimin e lajmeve, edhe atë ekskluzivisht pozitive dhe neutrale ndaj partisë në pushtet dhe negative ndaj partisë kryesore opozitare.
Telma dhe televizioni që emetohet vetëm në kabëll Vesti 24 ofruan mbulim më të balancuar dhe më të detajuar të lajmeve.
Me ndryshimet e vitit 2015 të Kodit zgjedhor u përshtatën afatet për shqyrtimin dhe marrjen e vendimeve për kundërshtimet zgjedhore dhe u parapa që të gjitha seancat për shqyrtim të organeve administrative të jenë të hapura për publikun.
Përkundër dispozitës kushtetuese për të mbajtur sesione gjyqësore publike, Gjykata Administrative veproi në mënyrë jotransparente, dhe i shqyrtoi dy raste që kishin të bëjnë me zgjedhjet pa mbajtur seancë publike.
Poashtu, mungesa e udhëzimeve të përhershme për procesin e kundërshtimeve e dëmton efektivitetin e mjeteve ligjore të ndreqjes, që është paraparë me paragrafin 5.10 të Dokumentit të Kopenhagës të OSBE-së të vitit 1990.
HYRJE DHE FALËNDERIME
Në përgjigje të ftesës zyrtare, dhe në bazë të rekomandimit nga Misionit për vlerësimin e nevojave të realizuar prej 2 deri më 5 nëntor 2015, Zyra për institucione demokratike dhe të drejtat e njeriut e OSBE-së (OSBE/ODIHR) më 31 mars e krijoi Misionin për vëzhgimin e zgjedhjeve (MVZ) për t’i vëzhguar zgjedhjet e parakohshme parlamentare të caktuara për 5 qershor 2016.
MVZ-ja, e udhëhequr nga ambasadori Jan Petersen, përbëhej nga ekipi bazë prej 12 anëtarëve, të vendosur në Shkup dhe 24 vëzhguesve afatgjatë (VA) të vendosur në gjithë vendin që nga 13 prilli.
Anëtarët e misionit u siguruan nga 21 Shtete pjesëmarrëse të OSBE-së.
Me anulimin e zgjedhjeve më 18 maj, më 1 qershor MVZ-ja e OSBE/ODIHR-it i përfundoi aktivitetet e saj vëzhguese.
Megjithatë, misioni e vlerësoi përputhshmërinë e procesit zgjedhor dhe aktiviteteve të zhvilluara deri në atë datë, me angazhimet e OSBE-së, me detyrimet dhe standardet e tjera ndërkombëtare për zgjedhje demokratike, si dhe me legjislacionin vendas.
Ky raport përfundimtar pason pas dy Raporteve të përkohshme.
MVZ-ja e OSBE/ODIHR-it dëshiron t’i falënderojë autoritetet për ftesën për t’i vëzhguar zgjedhjet, si dhe Komisionin Shtetëror të Zgjedhjeve (KSHZ), Ministrinë për Punë të Jashtme dhe autoritetet e tjera shtetërore dhe lokale për mbështetjen dhe bashkëpunimin e tyre gjatë veprimit të MVZ-së.
Misioni, poashtu i shpreh falënderim edhe Misionit të OSBE-së në Shkup, organizatave të tjera ndërkombëtare dhe ambasadave të akredituara në Shkup, si dhe partive politike, organizatave të shoqërisë civile dhe përfaqësuesve të mediave për bashkëpunimin dhe mbështetjen e tyre.
KONTEKSTI POLITIK
Zgjedhjet e parakohshme parlamentare u caktuan si pjesë e Marrëveshjes së Përzhinës, të nënshkruar më 2 qershor 2015 dhe Protokollit të saj të datës 15 korrik, të cilat u përgatitën për t’iu dhënë fund tensioneve politike që buronin nga bojkotimi i parlamentit nga ana e opozitës dhe publikimi i inçizimeve të komunikimeve përgjuara për shpërdorimin e pretenduar të fuqisë nga ana e zyrtarëve të lartë qeveritarë dhe publikë.
Kjo marrëveshje, që u arrit ndërmjet katër partive kryesore - Organizatës së Brendshme Revolucionare Maqedonase – Partisë Demokratike për Unitet Kombëtar Maqedonas (VMRODPMNE), Lidhjes Socialdemokratike të Maqedonisë (LSDM), Bashkimit Demokratik për Integrim (BDI), dhe Partisë Demokratike Shqiptare (PDSH), u ndihmua nga Komisioni Evropian (KE).
Zgjedhjet e parakohshme fillimisht u caktuan për 24 prill 2016.
Në janar të vitit 2016, LSDM-ja njoftoi se nuk do të marrë pjesë në zgjedhje, duke theksuar se nuk janë plotësuar kushtet kryesore të Marrëveshjes së Përzhinës, edhe atë pastrimi i listës së votuesve, reformat e mediave, dhe ndarja e shtetit nga aktivitetet partiake.
Më 23 shkurt,parlamenti e miratoi propozimin e BDI-së për ta shtyrë shpërbërjen e parlamentit dhe më 15 prill kryetari i parlamentit i ricaktoi zgjedhjet për 5 qershor.
Klima politike u përkeqësua pas 12 prillit, kur kryetari i shtetit, Gjorge Ivanov solli vendim për amnisti të përgjithshme për të gjithë ata që ishin të paditur, nën hetime ose të dyshuar për përfshirje në skandalin e përgjimeve.
Të gjitha partitë kryesore politike e dënuan amnistinë dhe i bënë thirrje krytearit të shtetit që ta tërheqë vendimin e tij. Amnistia shkaktoi protesta dhe kundër-protesta.
Të bashkuar nën ombrellën e lëvizjes Protestoj, demonstruesit kërkuan dorëheqjen e kryetarit të shtetit dhe anulimin e zgjedhjeve.
Edhe pse përfaqësuesit e lëvizjes Protestoj deklaruan se janë të pavarur politkisht, VMRO-DPMNE-ja thoshte se protestat janë të orkestruara nga LSDM-ja.
Kundërprotestat e organizuara nga Lëvizja qytetare për mbrojtjen e Maqedonisë (GDOM) e mbështesnin qëndrimin e qeverisë duke pohuar se zgjedhjet duhet të mbahen më 5 qershor.
Edhe pse autoritetet ndërmorrën disa masa për ta parandaluar presionin mbi qytetarët, si për shembull deklaratat politike dhe vendosja e lidhjeve të drejtpërdrejta telefonike (hot-line), shumë bashkëbisedues të MVZ-së së OSBE/ODIHR-it shpeshherë pretendonin se ka klimë të frikësimit, dhe disa prej tyre këtë ia përshkuanin frikës nga hakmarrja që ekziston në institucionet dhe ndërmarrjet shtetërore.
Edhe pse nuk është parashtruar asnjë ankesë zyrtare, MVZ-ja e OSBE/ODIHR-it ka pranuar pretendime të besueshme për presion ndaj të punësuarve në sektorin publik për të marrë pjesë në kundër-protesta, duke i përfshirë edhe kërcënimet për largim nga puna.
Kjo e vë në pikëpyetje të drejtën e votuesve për të votuar pa u frikësuar nga hakmarrja, siç është paraparë me Dokumentin e Kopenhagës të OSBE-së të vitit 1990.
Qytetarët, duke i përfshirë edhe të punësuarit në institucionet publike ose shtetërore, nuk duhet t’i nënshtrohen presionit ose frikësimit.
Autoritetet duhet t’i inkurajojnë qytetarët në mënyrë aktive që t’i denoncojnë të gjitha rastet e presioneve, duke i mbështetur ato me dëshmi të verifikueshme.
Të gjitha rastet dhe pretendimet për presion dhe frikësim duhet të hetohen plotësisht dhe në mënyrë efektive dhe të ndiqen penalisht nga autoritetet.
Periudha para fushatës u karakterizua me këmbim të retrorikës së ashpër ndërmjet partive kryesore politike, veçanërisht ndërmjet VMRO-DPMNE-së dhe LSDM-së.
VMRO-DPMNE-ja theksonte se mbajtja e zgjedhjeve të parakohshme është mënyra e vetme për dalje nga kriza, ndërsa për LSDMnë prioritet ishte implementimi i Marrëveshjes së Përzhinës para se të mbahen zgjedhjet.
Më 9 prill, LSDM-ja dhe 17 parti më të vogla e nënshkruan Platformën për Maqedoni demokratike, ku kërkonin implementimin e Marrëveshjes së Përzhinës dhe njoftuan se do t’i bojkotojnë zgjedhjet.
Në fund, BDI-ja dhe PDSH-ja thanë se ata janë për zgjedhje inkluzive, ku do të marrin pjesë të gjitha partitë.
Shumica e partive ishin në pritje të përfshirjes më të madhe të bashkësisë ndërkombëtare për zgjidhjen e krizës.
Pas negociatave, nuk u arrit ndonjë marrëveshje politike, dhe nga katër partitë nënshkruese të Marrëveshjes së Përzhinës, vetëm VMRO-DPMNE-ja dorëzoi lista të kandidatëve më 11 maj, dhe në fund ishte garuesi i vetëm i regjistruar zgjedhor.
Shumë bashkëbisedues të MVZ të OSBE/ODIHR-it theksuan se mbajtja e zgjedhjeve me vetëm një garues, e vë në pikëpyetje pluralizmin politik.
Më 17 maj, një përfaqësues i Komisionit Evropian deklaroi se ata “nuk shohin se janë plotësuar as kushtet minimale për të mundësuar zgjedhje të besueshme më 5 qershor 2016, të cilat do të njiheshin nga bashkësia ndërkombëtare” dhe se “çdo qeveri që do të rezultonte nga zgjedhjet në të cilat nuk do të merrnin pjesë tre partitë më të mëdha, nuk do të ishte partner i besueshëm për bashkësinë ndërkombëtare”.
Më 18 maj, Gjykata Kushtetuese e shqyrtoi kërkesën e BDI-së, të dorëzuar më 15 maj, ku kërkohej që shpërbërja e parlamentit të shpallej jokushtetuese.
Në kërkesë theksohej se zgjedhjet mund të mbahen vetëm brenda 60 ditëve nga dita e shpërbërjes së parlamentit.
Me vendim unanim, gjykata solli ndalesë të përkohshme për vendimin për shpërbërjen e parlamentit, duke e përfshirë edhe shpalljen e zgjedhjeve për 5 qershor nga ana e kryetarit të parlamentit.
Periudha e fushatës dhe të gjitha aktivitetet që kanë të bëjnë me zgjedhjet u pezulluan derisa gjykata të vendosë për kërkesën e lartëpërmendur ose ta heqë ndalesën e përkohshme.
Para vendimit përfundimtar të gjykatës, parlamenti u mblodh më 18 maj dhe votoi unanimisht që ta heqë nga Kodi zgjedhor datën e 5 qershorit si datë të caktuar për mbajtjen e zgjedhjeve.
Nuk u caktua datë e re për mbajtjen e zgjedhjeve.
Më 25 maj, Gjykata Kushtetuese e miratoi kërkesën e BDI-së dhe e shpalli shpërbërjen e parlamentit si jokushtetuese, dhe me këtë e anuloi vendimin e kryetarit të parlamentit për t’i shpallur zgjedhjet e 5 qershorit.
Paraprakisht, gjykata dy herë e refuzoi rastin e ngjashëm për shkak se u deklarua si jokompetente për të vendosur për këtë çështje.
Disa bashkëbisedues të MVZ të OSBE/ODIHR-it thanë se vendimi i Gjykatës Kushtetuese ishte i ndikuar nga zhvillimet politike.
Në mbledhjen e mbajtur më 18 maj, parlamenti i miratoi dorëheqjet e ministrave të LSDM-së që ishin dorëzuar më 6 prill, dhe i zëvendësoi ata me përfaqësues të koalicionit në pushtet të VMRODPMNE-së.
LSDM-ja dhe PDSH-ja thanë se është shkelur Marrëveshja e Përzhinës, pasi që njëra nga dispozitat e saj ishte edhe krijimi i qeverisë së përkohshme.
Parlamenti poashtu e ndryshoi edhe Ligjin për amnisti që t’i mundësojë kryetarit të shtetit që t’i tërheqë amnistitë e dhëna më parë, gjë që kryetari e bëri më 6 qershor.
Një numër i përfaqësuesve të opozitës inicuan procedurë për heqjen e kryetarit Ivanov nga detyra për shkak të shkeljes së Kushtetutës gjatë dhënies së amnistive.
Më 21 qershor, parlamenti nuk e arriti shumicën e dy të tretave që nevojitej për të kaluar kjo iniciativë.
KORNIZA LIGJORE
Zgjedhjet janë të rregulluara me Kushtetutë dhe me Kodin zgjedhor, të plotësuara me rregullat që i shpall KSHZ-ja.
Kodi zgjedhor është miratuar në vitin 2006, mirëpo që atëherë është ndryshuar dukshëm.
Pas Marrëveshjes së Përzhinës, u krijua një grup pune me pjesëmarrje të VMRO-DPMNE-së, LSDM-së, BDI-së dhe PDSH-së.
Grupi arriti konsensus për reformën zgjedhore dhe më 9 nëntor parlamenti miratoi një numër të rëndësishëm të amandamenteve.
Me këto ndryshime u bë përpjekje që të trajtohen shumica e rekomandimeve të mëparshme të OSBE/ODIHR-it, veçanërisht ato që kishin të bëjnë me parimin e të drejtës së barabartë të votës për votimin jashtë vendit, përbërjen dhe kompetencat e KSHZ-së, terrenin e barabartë në aspekt të mbulimit mediatik gjatë periudhës zgjedhore, përforcimin e raportimit dhe revizionit për financimin e partive dhe të fushatës, masat e përmirësuara mbrojtëse për ndarjen e partisë nga shteti, vendosjen e afateve kohore për gjykatat që të vendosin për kontestet zgjedhore dhe qartësimin e definicionit për zhvillimin e fushatës dhe periudhën e fushatës.
U futën fotografitë e votuesve në listat zgjedhore dhe shënimi me ngjyrë i gishtit të madh të votuesit si masa të mundshme mbrojtëse kundër votimit të shumëfishtë.
Edhe pse këto ndryshime paraqesin përpjekje për përmirësimin e Kodit zgjedhor, një numër i bashkëbiseduesve të MVZ të OSBE/ODIHR-it mendojnë se ndryshimet e fundit kanë ndikuar negativisht në atë se si palët e përfshira në procesin zgjedhor i kuptojnë dispozitat dhe në aftësinë e tyre për t’i kryer funksionet e tyre.
Për shembull, shumë pak palë të përfshira në procesin zgjedhor kishin njohuri ose i kishin kuptuar dispozitat e reja për reklamimin politik duke i përdorur posterët, afishet dhe tabelat reklamuese.
Poashtu, dispozitat për fushatën e parakohshme nuk ishin efektive për shkak se definicioni i garuesve në zgjedhje që nuk mund të zhvillojnë fushatë është i kufizuar në ata që janë të konfirmuar si kandidatë nga KSHZ-ja, gjë që nuk ndodh deri atëherë kur duhet të fillojë fushata.
Poashtu, duhet të qartësohen edhe dispozitat për procedurat për regjistrimin e votuesve jashtë vendit që t’u mundësohet e drejta e votimit të gjithë votuesve që kanë të drejtë vote.
Bashkëbiseduesit e MVZ-së së OSBE/ODIHR-it kishin mendim të ngjashëm se Kodi zgjedhor ka nevojë për rishikim të plotë.
Ata poashtu theksuan se po aq i rëndësishëm është edhe implementimi i plotë dhe efektiv i Kodit zgjedhor.
Kodi zgjedhor ka nevojë për rishikim të plotë që të harmonizohet brendia e tij, e poashtu të harmonizohet edhe me ligjet e tjera relevante.
Rishikimi duhet të bëhet pas konsultimeve të bëra me të gjitha palët e interesuara politike dhe organizatat relevante të shoqërisë civile.
Kjo duhet të përfundohet shumë më herët, para se të mbahen zgjedhjet e ardhshme.
Duhet të realizohen trajnime për stafin zgjedhor dhe programe për ngritjen e vetëdijes publike për ta përmirësuar implementimin efektiv të Kodit zgjedhor.
SISTEMI ZGJEDHOR
Ndërmjet 120 dhe 123 deputetë janë zgjedhur sipas sistemit proporcional të përfaqësimit nga listat e mbyllura.
Prej tyre, 20 deputetë janë zgjedhur në secilën nga 6 njësitë zgjedhore të vendit.
Si rezultat i ndryshimeve të vitit 2015 në Kodin zgjedhor, deri në tre deputetë mund të zgjidhen nga njësia e vetme zgjedhore jashtë vendit.
Sistemi i ri i votimit jashtë vendit ishte përpjekje për t’i balancuar votat e votuesve në vend dhe atyre jashtë vendit.
Më 13 maj, KSHZ-ja e anuloi votimin jashtë vendit pasiqë konsideroi se janë regjistruar numër i pamjaftueshëm i qytetarëve për të votuar.
Me këtë vendim, në mënyrë efektive iu mor e drejta e votimit të gjithë votuesve të regjistruar jashtë vendit, pasiqë KSHZ-ja nuk ofroi dispozitë alternative që ata të mund ta ushtrojnë të drejtën e tyre të votës.
Në qoftë se nuk ndryshon sistemi aktual i votimit jashtë vendit, duhet të përgatiten dispozita alternative që do t’u mundësojnë votuesve ta ushtrojnë të drejtën e tyre të votës në qoftë se anulohet votimi jashtë vendit.
Më 13 maj, KSHZ-ja i dërgoi letër ministrit për drejtësi dhe kryetarit të parlamentit, ku i njofton se tre nga gjashtë njësitë zgjedhore kanë dallim më të madh në numrin e votuesve se sa 5 përqindëshi i lejuar me Kodin zgjedhor.
21 Në dhjetor të vitit 2015, KSHZ-ja i ka njoftuar paraprakisht këto institucione për këtë jokonsekuencë, mirëpo nuk u ndërmorr asnjë veprim për t’i ndryshuar njësitë zgjedhore para shpërbërjes së parlamentit në prill.
Në Kodin zgjedhor nuk është paraparë procedurë për caktimin e kufinjve të njësive zgjedhore e as kritere në bazë të të cilave përcaktohen ato, që është në kundërshtim me praktikat e mira ndërkombëtare.
Me Kodin zgjedhor çdo njësie zgjedhore i janë ndarë një numër i caktuar i vendvotimeve.
Madje, ligji e obligon KSHZ-në t’i ndajë vendvotimet me më shumë se 1.000 votues të regjistruar para mbajtjes së zgjedhjeve, kështu që lista e vendvotimeve të përfshira në Kodin zgjedhor nuk është gjithmonë e saktë.
Për t’u siguruar barazia e votës, legjislacioni mund të parashohë rishikim periodik të kufinjve të njësive zgjedhore nga një organ i pavarur.
Kur bëhet ridefinimi i kufinjve të njësive zgjedhore kjo duhet të bëhet me kohë, në mënyrë transparente, të paanshme dhe inkluzive.
ADMINISTRATIMI I ZGJEDHJEVE
Administrata zgjedhore në tre nivele përbëhet nga KSHZ-ja, 80 Komisione komunale zgjedhore (KKZ), 3.480 Këshilla zgjedhore (KZ).
KSHZ-ja mbështetej nga 34 zyra rajonale dhe lokale të saj.
KSHZ-ja është përgjegjëse për mbarëvajtjen e përgjithshme të zgjedhjeve.
KKZ-të janë përgjegjëse për mbikëqyrjen e procesit zgjedhor në çdo komunë, për emërimin dhe trajnimin e KZ-ve, paraqitjen në tabela dhe shpalljen e rezultateve komunale, si dhe përgatitjet e tjera teknike sipas udhëzimeve të KSHZ-së.
KZ-të janë përgjegjëse për mbarëvajtjen e procedurave në ditën e zgjedhjeve nëpër vendvotime.
Pas Marrëveshjes së Përzhinës, përbërja e KSHZ-së u zgjerua prej shtatë në nëntë anëtarë.
Përveç gjashtë përfaqësuesve të partive parlamentare të emëruar nga partitë në pushtet (VMRO-DPMNE-ja – 2 dhe BDI-ja – 1) dhe opozitës (LSDM-ja – 2 dhe PDSH-ja – 1), në komision u përfshin edhe tre ekspertë të pavarur që nuk i takonin asnjë partie politike.
KSHZ-ja e re u emërua me mandat pesëvjeçar nga parlamenti më 16 dhjetor 2015, pesë muaj më vonë se sa që ishte paraparë në Marrëveshjen e Përzhinës.
Kryetari i KSHZ-së dhe zëvendësi i tij u zgjodhën nga radhët e anëtarëve jopartiakë.
Në përputhje me rekomandimet e mëparshme të OSBE/ODIHR-it, resurset e KSHZ-së u përforcuan duke punësuar punëtorë të rinj në departamentin juridik dhe në sektorin për TI, si dhe në disa zyra rajonale.
Mirëpo, të gjitha këto janë vende të përkohshme të punës deri më 31 dhjetor 2016.
Për t’u siguruar qëndrueshmëria administrative e KSHZ-së, të gjitha pozitat e nevojshme mbështetëse të punës duhet të jenë të përhershme, në bazë të procedurave të hapura dhe konkurrente për punësim.
Fokusi kryesor i KSHZ-së ishte rishikimi i regjistrit të votuesve.
Pas shpalljes së zgjedhjeve, KSHZ-ja i filloi përgatitjet administrative duke e miratuar kalendarin zgjedhor me afate kohore ligjore, si dhe buxhetin operativ.
KSHZ-ja i respektoi afatet administrative ligjore dhe mbajti mbledhje të rregullta publike.
Mirëpo, transparenca e punës së saj u dobësua kur mbante mbledhje në sesione të mbyllura, ku nuk u lejohej qasje vëzhguesve dhe mediave.
Megjithatë, në këto mbledhje nuk është marrë asnjë vendim.
Përveç kësaj, KSHZ-ja, mbajti dy sesione formale të mbyllura, ku u morën vendime për ndryshime në emërimin e KKZ-ve dhe për disa çështje teknike.
Poashtu, pothuajse të gjitha vendimet e KSHZ-së që janë miratuar që nga muaji mars i vitit 2016 nuk janë publikuar në ueb-faqen e tyre, që është në kundërshtim me Rregulloren e punës së KSHZ-së.
Kjo mungesë e transparencës është në kundërshtim me standardet ndërkombëtare dhe praktikën e mirë.
Ashtu siç është paraparë me ligj, e me qëllim të rritjes së transparencës dhe besimit publik në punën e saj, të gjitha mbledhjet e KSHZ-së duhet të jenë të hapura për publikun; të gjitha vendimet e KSHZ-së duhet të publikohen në ueb-faqen e tyre pa vonesë.
KSHZ-ja punoi në një ambient të tensionuar politik dhe u kritikua nga opozita dhe disa organizata të shoqërisë civile, të cilat ishin kundër mbajtjes së zgjedhjeve më 5 qershor.
Më 15 prill, kur u shpall dita e zgjedhjeve, komisioni votoi me gjashtë vota në favor të asaj se ata janë “të gatshëm që në mënyrë ligjore, të ndërgjegjshme dhe transparente t’i kryejnë të gjitha aktivitetet zgjedhore”.
Kryetari i KSHZ-së dhe dy përfaqësuesit e LSDM-së e lëshuan mbledhjen pa votuar dhe përfaqësuesit e LSDM-së nuk u kthyen në mbledhjet e saj deri më 13 maj.
Përderisa zyrat rajonale të KSHZ-së rezultuan të ishin të ekipuara me punëtorë me përvojë, zyrtarët lokalë të zgjedhjeve dukej se nuk kishin asnjë fuqi vendimmmarrëse dhe shumë prej tyre u ankuan për mungesën e resurseve të nevojshme, si dhe mbështetjen dhe udhëzimet e pamjaftueshme nga ana e zyrës qendrore.
Pritja e përhapur në masë të gjerë për anulimin ose shtyrjen e zgjedhjeve të 5 qershorit ndikoi në nivelin e angazhimit të zyrtarëve të zgjedhjeve.
Çdo KKZ përbëhet nga kryetari, katër anëtarë dhe zëvendësit e tyre, që zgjidhen sipas rastit nga radhët e të punësuarve në administratën publike me arsim universitar, me mandat pesëvjeçar.
KZ-të përbëhen nga kryetari dhe dy anëtarë (dhe zëvendësit e tyre) që zgjidhen sipas rastit nga radhët e të punësuarve në administratën publike dhe dy anëtarët e tjerë emërohen nga partitë politike, një nga partitë politike në pushtet dhe një nga opozita.
Pasi mandati pesëvjeçar i KKZ-ve skadoi më 28 prill, KSHZ-ja emëroi anëtarë të rinj të KKZ-ve me anë të programit kompjuterik për zgjedhje të rastit.
Si rezultat i zgjedhjes së tillë, nëpunësitshtetërorë u emëruan si anëtarë të KKZ-ve pa konsultime paraprake dhe në disa raste kundërvullnetit të tyre.
Më shumë se 50 veta nga 800 anëtarët e KKZ-ve kërkuan nga KSHZ-ja që taanulojë zgjedhjen e tyre duke theksuar arsye shëndetësore, përkatësinë në ndonjë parti politike, osemungesën e arsimit të nevojshëm.
Emërimi i KKZ-ve nuk ishte i harmonizuar me kalendarin e afateve kohore për zgjedhjet e vitit2016, për shkak se kjo u bë gjatë periudhës zgjedhore.
Nuk mbeti kohë për t’i trajnuar anëtarët e rinjpara se ata të fillojnë me detyrën e tyre, që është në kundërshtim me praktikën e mirëndërkombëtare.
Poashtu, për shkak të komunikimit të dobët ndërmjet KSHZ-së dhe KKZ-ve,shumë nga anëtarët e rinj nuk ishin të njoftuar për emërimet e tyre në KKZ disa ditë me radhë.
Krijimi i shumë KKZ-ve u shty edhe më tepër për shkak të ndarjes së resurseve të pamjaftueshme,duke e përfshirë hapësirën për zyra dhe kompjuterët.
Si rezultat i vonesave të këtilla, asnjëra ngaKB-të nuk u emërua qoftë deri në afatin e paraparë ligjor më 6 maj, ose deri në anulimin eaktiviteteve zgjedhore më 18 maj.
VMRO-DPMNE-ja ishte partia e vetme që ia dorëzoi KB-velistat e përfaqësuesve të saj.
Duhet të konsiderohet vendosja dhe sigurimi i komunikimit dhe mbështetjes më efikase nga KSHZja për organet lokale për menaxhim të zgjedhjeve.
Duhet të realizohen trajnime gjithëpërfshirësedhe të standardizuara për zyrtarët lokalë të KSHZ-së dhe anëtarët e KKZ-ve para se të shpallenzgjedhjet e reja.
Zyrave lokale duhet t’u ofrohen resurset e nevojshme për realizimin e punës së tyrenë kohë dhe në mënyrë efektive.
Kodi zgjedhor parasheh përfaqësim të drejtë të grupeve etnike dhe të çdo gjinie në organet përadministrim të zgjedhjeve.
Nga nëntë anëtarët e KSHZ-së, dy janë gra dhe tre janë shqiptarëetnikë.
Është pozitive që rreth 47 për qind e anëtarëve të KKZ-ve janë gra.
Në 22 KKZ u siguruanumri i paraparë i anëtarëve shqiptarë etnikë.
Turqit etnikë ishin të përfaqësuar në tre KKZ, ndërsaserbët etnikë dhe romët ishin të përfaqësuar në nga një KKZ.
REGJISTRIMI I VOTUESVE
Regjistrimi i votuesve është pasiv, me përjashim të votuesve me qëndrim të përkohshëm jashtëvendit, të cilët duhet të regjistrohen në mënyrë aktive.
E drejta e votës është e garantuar për të gjithëqytetarët që kanë mbi 18 vjet, me vendbanim të regjistruar në vend dhe që kanë letërnjoftim tëvlefshëm ose pasaportë biometrike.
Saktësia e regjistrit të votuesve, e për pasojë edhe e listave zgjedhore, ishte njëra ndër çështjet mëkontestuese në krizën politike.
OSBE/ODIHR-i paraprakisht ka rekomanduar procedura të qarta, tëkoordinuara dhe transparente për të gjitha institucionet që janë të përfshira në azhurnimin e listavetë votuesve.
Me ndryshimet e vitit 2015 në Kodin zgjedhor, KSHZ-ja u bë organi i vetëm përgjegjëspër mirëmbajtjen e regjistrit të votuesve në bazë të të dhënave që i merr kryesisht nga Ministria përPunë të Brendshme (MPB), ndërsa MPB-ja e mbajti kontrollin mbi bazat e të dhënave të numrave tëvetëm amë, paraqitjen e vendbanimit dhe regjistrat e dokumenteve për identifikim personal që ulëshohen qytetarëve.
AZHURNIMI I REGJISTRIT TË VOTUESVE
Në shkurt të vitit 2016, në bazë të metodologjisë së miratuar të saj, KSHZ-ja filloi azhurnimin eregjistrit të votuesve duke bërë kontrollim të kryqëzuar të bazave të të dhënave të 11 institucioneveshtetërore, si dhe duke bërë kontrolle në terren.
Të gjithë bashkëbiseduesit e MVZ-së sëOSBE/ODIHR-it deklaruan se ky proces u tregua si i ndërlikuar në aspekt operativ dhe sfidues nëaspekt metodologjik, si dhe kërkonte burime të mëdha financiare dhe njerëzore.
Në fillim të procesit, KSHZ-ja i kërkoi mospërputhjet në bazat e të dhënave dhe i analizoi të dhënatqë mund të ishin indikatorë për parregullsi të mundshme, si për shembull persona të vdekur në lista,numër i madh i votuesve të regjistruar në adresë të njëjtë ose votues me emra dhe datëlindje tëngjashme.
Nga përafërsisht 1.8 milionë votues, u identifikuan mbi 300,000 votues për të cilët kishtenevojë të qartësohet statusi i tyre.
Diku rreth 220,000 të dhëna të votuesve iu përcollën disainstitucioneve shtetërore për verifikim.
Si rezultat i kryqëzimit të të dhënave, KSHZ-ja publikoi një listë me 89,000 qytetarë të dhënat eregjistrimit të të cilëve duheshte të vërtetohen gjatë vizitave në terren në vendbanimet e votuesve.
Ndërmjet 28 marsit dhe 5 prillit, mbi 550 përfaqësues të KSHZ-së i vizituan shtëpitë e rreth 87,000votuesve dhe plotësuen pyetësorë.
Kontrollet në terren i vërtetuan 47,560 të dhëna (votuesit nëfjalë u takuan personalisht), ndërsa 39,792 shënime iu përcollën MPB-së dhe Ministrisë për Drejtësipër kontrolle plotësuese administrative.
Në fund, u konstatua se pothuajse të gjitha këto dhëna ishintë sakta.
Edhe pse KSHZ-ja bëri përpjekje të konsiderueshme për t’i realizuar kontrollet në terren, të cilatpoashtu kishin për qëllim ta risin besimin e publikut, parregullsitë e pretenduara, si për shembullvotuesit fiktivë dhe praktikat mashtruese, akoma përdoreshin si një nga argumentet kryesore përshtyrjen e zgjedhjeve.
Mbështetësit e kësaj ideje e kritikuan procesin se është kaotik, i pasigurt nëaspekt metodologjik dhe se në disa raste i ka trajtuar në mënyrë joadekuate pretendimet emëparshme për mashtrim.
Ndërmjet marsit dhe majit të vitit 2016, KSHZ-ja i dorëzoi MPB-së 45 kërkesa për verifikim të tëdhënave.
Shumë nga përgjigjet e MPB-së ishin të nënshkruara vetëm nga zëvendës-ministri, pasiqëministri, përfaqësues i LSDM-së, refuzoi ta bëjë këtë duke thënë se duhet më tepër kohë për tërealizuar kontrolle të sakta.
Përfaqësuesit e LSDM-së në KSHZ e kontestuan ligjshmërinë e këtyredokumenteve, mirëpo KSHZ-ja vendosi që t’i pranojë ato.
Ministri i brendshëm poashtu kërkoi nga KSHZ-ja që t’i heqë nga lista rreth 130,000 votues që kanëpasaportë të vlefshme mirëpo nuk kanë dokument të vlefshëm identifikimi për ta dëshmuarvendbanimin.
KSHZ-ja e refuzoi këtë kërkesë me arsyetimin se ligji parasheh se regjistrimi ivotuesve mund të bëhet qoftë me letërnjoftim ose me pasaportë të vlefshme.
Njëra nga kërkesat më të rëndësishme të KSHZ-së për MPB-në kishte të bëjë me 73,000 votues qëishin identifikuar se duhet të konfirmohet vendbanimi i tyre.
Edhe pse MPB-ja formalisht ekonfirmoi ligjshmërinë e këtyre të dhënave, shumë bashkëbisedues të MVZ-së së OSBE/ODIHR-itthanë se është pikëpyetje se a është bërë ky verifikim në mënyrë të përpiktë.
Njëri nga shembujt kryesorë për shqetësimet në lidhje me parregullistë në regjistrim ishte rasti iashtuquajtur “Votuesit e Pustecit” – qytetarë që jetojnë në Repulikën e Shqipërisë, e drejta e tëcilëve për të votuar kontestohej për shkak të statusit të paqartë të vendbanimit.
Këta persona, gjojajanë shtuar në listat e votuesve në komunën Qendër të Shkupit për të ndikuar në rezultatin ezgjedhjeve lokale.
Sipas MPB-së, në janar të vitit 2016, gjithsej 349 letërnjoftime të këtyrepersonave u anuluan për shkak se nuk kishin të drejtë ta paraqesin vendbanimin në adresë tëcaktuar.
Vazhduan pretendimet për të dhëna fiktive në regjistrin e votuesve, pasiqë shumë bashkëbisedues tëMVZ-së së OSBE/ODIHR-it theksuan se numri i lartë i përgjithshëm i votuesve është i dyshimtë,duke u bazuar në numrin e qytetarëve sipas regjistrimit të popullsisë të vitit 2002.
Pasaktësia elistave zgjedhore poashtu u shfrytëzua si argument nga shumë bashkëbisedues të MVZ-së sëOSBE/ODIHR-it për shtyrjen e zgjedhjeve.
Duke u përgjigjur në këto pretendime dhe në bazë tëkërkesës së KSHZ-së, MPB-ja njoftoi se deri më 31 mars kishte 2,464,925 qytetarë në regjistrin eshtetasve, duke i përfshirë edhe 1,956,518 të moshës mbi 18 vjet dhe rreth 150,000 pa vendbanimose dokument të vlefshëm të identifikimit.
Poashtu, raporti i fundit për përparimin në azhurnimin elistave zgjedhore që u publikua nga KSHZ-ja më 26 prill, nuk zbuloi dëshmi për regjistrim tërrejshëm të votuesve.
Pothuajse të gjitha 300,000 të dhënat, të cilat fillimisht ishin identifikuar si tëdyshimta nga KSHZ-ja, u shpallën të vlefshme.
U bënë ndryshime shumë të vogla, kryesisht duke ihequr nga lista mbi 1,100 persona të vdekur që u identifikuan gjatë kontrollimeve të kryqëzuara tëtë dhënave elektronike.
SHIKIMI PUBLIK I LISTAVE ZGJEDHORE
Shikimi publik i listave preliminare zgjedhore për zgjedhjet e 5 qershorit u realizua ndërmjet 25prillit dhe dhe 9 majit në 34 zyra rajonale dhe lokale të KSHZ-së.
Votuesit mund t’i kontrollonin tëdhënat e tyre në mënyrë elektronike, mirëpo jo edhe të dhënat e qytetarëve të tjerë, siç ështëparaparë me Kodin zgjedhor.
Sistemi i verifikimit publik ishte më i pavolitshëm për ata që nuk kanëqasje në internet dhe për ata që jetojnë në zona rurale.
Procesi i shikimit nuk u implementua në mënyrë të njëjtë në gjithë vendin – përderisa në disa zyravotuesit mund t’i kontrollonin të dhënat e tyre nëpërmjet numrit të tyre amë, në disa zyra të tjera kjomund të bëhej edhe nëpërmjet emrit, adresës dhe numrit të vendvotimit.
Vetëm 4,716 votues everifikuan saktësinë e të dhënave të tyre.
Deri më 17 maj, në listat zgjedhore kishte 1,804,348votues të regjistruar.
Më 30 mars KSHZ-ja duheshte t’i heqë listat zgjedhore nga ueb-faqja për shkak të vendimit tëDrejtorisë për mbrojtjen e të dhënave personale, që e ndalonte publikimin e të dhënave personale tëvotuesve duke e përfshirë emrin, gjininë, adresën, datëlindjen dhe numrin e vendvotimit.
Pamundësia që votuesit t’i kontrollojnë listat zgjedhore gjatë kësaj kohe ndikoi në transparencëndhe besimin publik në cilësinë e listave zgjedhore.
Për ta rritur besimin publik dhe për t’u ofruar votuesve qasje më të lehtë për t’i verifikuar listatzgjedhore, duhet të konsiderohet mundësia për vendosjen e pjesëve të shtypura nga listat zgjedhorenë vende të përshtatshme për votuesit, mundësisht në vendvotime.
MVZ-ja e OSBE/ODIHR-it u informua për një numër shembujsh të ekzistimit të pretenduar tëvotuesve fiktivë (të ashtuquajtur “votues fantomë”) dhe për parregullsi të tjera.
MVZ-ja e ndoqinjë mostër të zgjedhur në mënyrë të rastit të këtyre parregullsive; megjithëse shumë ngapretendimet që u kontrolluan u dëshmuan si të pavërteta ose kishin të bëjnë me gabime gjatëregjistrimit, të cilat tashmë ishin korrigjuar, MVZ-ja e OSBE/ODIHR-it vërtetoi raste të votuesveqë ishin të regjistruar në adresa që nuk ekzistonin, që mund të jenë ose regjistrim nga pakujdesia osegabime administrative.
Më 14 maj, KSHZ-ja ua dha listat zgjedhore katër partive më të mëdha politike, të cilat kishin pesëditë për të kërkuar ndryshime.
MVZ-ja e OSBE/ODIHR-it nuk është e informuar se partitë politikekanë bërë ndonjë kërkesë deri në afatin e fundit, më 22 maj.
Më 26 maj, KSHZ-ja e publikoi listën e plotë zgjedhore në ueb-faqen e saj, duke siguruar qasje tëgjerë publike në të dhënat e regjistruara, pasi që listat mund të kontrolloheshin sipas numrit tëvetëm amë, emrit dhe adresave.
Votuesit kishin mundësi të paraqiten personalisht në zyrat lokale tëKSHZ-së për të kërkuar që të bëhet çfarëdo qoftë ndryshimi.
MVZ-ja e OSBE/ODIHR-it nuk ështëe informuar se ndonjë votues apo ndonjë palë tjetër ka kërkuar të bëhet ndonjë ndryshim.
MVZ-ja e OSBE/ODIHR-it e vëzhgoi diskutimin e vazhdueshëm për zëvendësimin e sistemit aktualpër regjistrimin pasiv të votuesve me një sistem të regjistrimit aktiv, si mënyrë për t’i parandaluarparregullsitë e pretenduara.
Mirëpo, disa bashkëbisedues të OSBE/ODIHR-it theksuan se regjistrimiaktiv është i shtrenjtë, merr shumë kohë dhe ka gjasa t’ua marrë të drejtën e votës votuesve që nukkanë mundësi t’i vizitojnë qendrat e regjistrimit për arsye personale, si për shembull për shkak tëhendikepit ose për shkak se jetojnë jashtë vendit.
Sistemi aktual i regjistrimit të votuesve që bazohet në numrin e vetëm amë mund të sigurojë saktësitë listave zgjedhore dhe të ofrojë masa të mjaftueshme mbrojtëse kundër regjistrimit të rrejshëm dheatij të dyfishtë nëse zbatohet në mënyrë konsekuente dhe të drejtë.
Megjithëse MPB-ja ështëpërgjegjëse për saktësinë e të dhënave, po aq me rëndësi është që edhe qytetarët me kohë t’iinformojnë autoritetet relevante për ndonjë ndryshim në të dhënat e tyre personale apo tëvendbanimit, siç është e paraparë me ligj.
KSHZ-ja dhe MPB-ja duhet të vazhdojnë me e procesin e azhurnimit të regjistrit të votuesvenëpërmjet angazhimit të koordinuar në bazë të përgjegjësive dhe procedurave të qarta.
Duhet tëndahen resurset adekuate dhe koha e nevojshme për ta realizuar këtë detyrë para zgjedhjeve tëardhshme.
Ky proces duhet të jetë transparent dhe duhet të sigurojë qasje për partitë politike dheshoqërinë civile.
Kjo duhet të shoqërohet me një fushatë për informim publik me qëllim të rritjes sëbesimit të qytetarëve në saktësinë e regjistrimit të votuesve.
REGJISTRIMI I KANDIDATËVE
Çdo votues me të drejtë vote mund të jetë kandidat për deputet, përveç atyre që janë dënuar medënim të plotfuqishëm gjyqësor me dënim me burg më shumë se gjashtë muaj dhe nuk e kanëvuajtur dënimin e tyre.
Ligji, poashtu përcakton një sërë pozitash qeveritare dhe pozitash që kanëlidhje me qeverinë që nuk janë të përshtatshme për kandidim.
Përveç kësaj, deputetët nuk mund tëpunojnë në organet e administratës shtetërore e as nuk mund të angazhohen në ndonjë biznes oseaktivitet tjetër fitimprurës.
Kandidatët mund të emërohen nga partitë politike, koalicionet e partive politike, ose grupe tëvotuesve.
Për listat e dorëzuara nga grupet e votuesve duhet të dorëzohen së paku 1.000 nënshkrimembështetëse nga votuesit që jetojnë në njësinë përkatëse zgjedhore.
Në përputhje me rekomandiminparaprak të OSBE/ODIHR-it, një votues mund të japë mbështetje për më shumë se një garues tëmundshëm.
Megjithatë, në kundërshtim me rekomandimin paraprak të OSBE/ODIHR-it,nënshkrimet patjetër duhet të mblidhen në prani të përfaqësuesit të zyrës rajonale të KSHZ-së.
Sipasdisa bashkëbiseduesve të MVZ-së së OSBE/ODIHR-it, kërkesa për ta vizituar zyrën e KSHZ-sëmund të ketë efekt zhbindës ose frikësues mbi disa votues, veçanërisht në vendbanimet më të vogla.
Siç u rekomandua më herët, duhet të konsiderohet mundësia për të ofruar metoda alternative përmbledhjen e nënshkrimeve me qëllim që të zvogëlohet potenciali për frikësim.
Deri në afatin e fundit më 11 maj, KSHZ-ja pranoi tre lista të kandidatëve.
Nga katër partitë më tëmëdha parlamentare, lista dorëzoi vetëm koalicioni i VMRO-DPMNE-së.
Këto lista e respektuandispozitën e re të Kodit zgjedhor, e cila parasheh që së paku 40 për qind e kandidatëve duhet t’itakojnë gjinisë më pak të përfaqësuar.
Kandidatë emëruan edhe dy parti joparlamentare, Lëvizja Kombëtare për Maqedoninë (LKM) dhePartia Social-Demokratike e Maqedonisë (PSDM).
Nuk u dorëzua asnjë listë e pavarur.
KSHZ-ja ipranoi listat e VMRO-DPMNE-së më 12 maj dhe i ktheu listat e dy partive të tjera për korrigjim tëmangësive.
Më 15 maj, PSDM-ja i tërhoqi listat e saj, ndërsa KSHZ-ja i refuzoi listat e LKM-sëpër shkak të moskorrigjimit të mangësive të identifikuara.
Për ta shmangur çdo konfuzion dhe refuzimin e listave të kandidatëve për arsye teknike, të gjithadokumentet e veçanta që kërkohen për çdo listë duhet të shënohen në Kodin zgjedhor.
Procesi i regjistrimit të kandidatëve u përmbyll me vetëm një garues të regjistruar, situatë kjo e cilanuk është rregulluar në mënyrë të veçantë në Kodin zgjedhor.
Rishikimi i Kodit zgjedhor mund të konsiderojë përfshirjen e dispozitave për rregullimin e situatëskur në zgjedhjet parlamentare merr pjesë vetëm një garues zgjedhor.
FINANCIMI I FUSHATËS
Kodi zgjedhor e rregullon financimin e fushatave zgjedhore.
Të gjitha donacionet dhe shpenzimetqë kanë të bëjnë me fushatën duhet të kalojnë nëpër një llogari të veçantë bankare.
Personaveprivatë që i plotësojnë kushtet u lejohet të dhurojnë deri në vlerën ekuivalente të 3.000 eurove nëdenarë, ndërsa subjektet juridike mund të dhurojnë deri në vlerën ekuivalente 30.000 eurove.
Donacionet e huaja ose ato anonime, si dhe ato nga organizatat në pronësi shtetërore, fetare dhehumanitare janë të ndaluara.
Zbritjet për reklama politike që ofrohen nga shtëpitë mediatike përpjesëmarrësit në fushatë konsiderohen donacion dhe janë të ndaluara.
Një garues në zgjedhje nukmund të shpenzojë më shumë se sa vlera ekuivalente e 1.8 eurove në denarë për çdo votues tëregjistrar në njësinë e caktuar zgjedhore.
Garuesit e zgjedhjeve duhet të dorëzojnë dy raporte të përkohshme dhe një raport përfundimtar përfinancimin e fushatës në KSHZ, në Komisionin shtetëror për parandalimin e korrupsionit (KSHPK)dhe në Entin shtetëror për revizion (ESHR).
Në përputhje me rekomandimet e mëparshme tëOSCE/ODIHR-it, tani kërkohet raportim sipas zërave për shpenzimet financiare të fushatës dheESHR-së i është dhënë kompetenca për të kërkuar sqarime plotësuese nga garuesit gjatë procesit tërevizionit.
Pasiqë zgjedhjet u anuluan vetëm dy ditë pasi filloi fushata, nuk u dorëzua asnjë raportpër financim të fushatës.
ESHR-ja e ka për obligim që të bëjë revizion të raporteve përfundimtare për financimin e fushatësnë afat prej 60 ditësh nga dita e dorëzimit.
Nëse konstatohen parregullsi, ESHR-ja inicon procedurëkundërvajtëse ose ia përcjell këto parregullsi prokurorit përkatës publik në afat prej 30 ditësh ngadita e konstatimit të tyre.
ESHR-ja ka të drejtë të kërkojë sqarime dhe të dhëna plotësuese ngagaruesit në zgjedhje.
ESHR-ja i tha MVZ-së së OSBE/ODIHR-it se nuk i ka resurset e nevojshmepër ta bërë mbikëqyrjen e raporteve të financimit të fushatës zgjedhore për shkak se ata janërevizorë e jo hetues.
Pastaj, ata nuk e posedojnë personelin e nevojshëm për të bërë monitorim tëshpenzimeve të financimit të fushatës për të përcaktuar se a ka parregullsi.
Monitorimi dhe mbikëqyrja e dispozitave që kanë bëjnë me financimin e fushatës duhet të bëhet nganjë agjenci e pavarur që e ka personelin dhe e ekspertizën e duhur për të bërë monitorim efektiv tëparregullsive.
Në qoftë se ajo është ESHR-ja, atyre duhet t’u ofrohen kompetencat dhe resurset enevojshme.
MEDIAT
MJEDISI MEDIATIK
Mjedisi mediatik është i ndarë në baza etnike dhe karakterizohet me një numër të madh të shtëpivemediatike që veprojnë në treg të kufizuar të reklamave.
Një numër i bashkëbiseduesve të MVZ-sësë OSBE/ODIHR-it shprehën brengosje për përkeqësimin e lirisë së mediave për shkak të presionitpolitk dhe ndërhyrjes së pronarëve në punën e gazetarëve.
Përfaqësuesi i OSBE-së për lirinë emediave u bëri thirrje autoriteteve që të “ta zvogëlojnë presionin ndaj mediave dhe t’i respektojnëzërat e lirë dhe kritikë”.
Transmetuesi publik, Radiotelevizioni i Maqedonisë (RTM), emeton tre kanale kombëtare dhe ështëi financuar nëpërmjet taksës për radiodifuzion që duhet ta paguajnë amvisëritë dhe subjektetjuridike.
Poashtu, ai ka të drejtë të kërkojë dhe të pranojë mjete shtesë nga buxheti i shtetit.
Shumica e transmetuesve privatë të cilët i takoi MVZ-ja e OSBE/ODIHR-it theksuan se kanë profitminimal ose nuk kanë fare profit, dhe se varen nga mbështetja e pronarëve të tyre, si dhe ngareklamat e financuara nga qeveria.
Një numër i bashkëbiseduesve të MVZ-së së OSBE/ODIHR-ittheksuan se zgjedhja e transmetuesve për reklamim nga ana e qeverisë kuptohet si shpërblim përmbulimin e favorshëm dhe politikën redaktuese.
Kjo është në kundërshtim me rekomandimin eAsamblesë parlamentare të Këshillit të Evropës (APKE), i cili kërkon që institucionet shtetërore t’itrajtojnë me drejtësi dhe neutralitet të gjitha mediat që pranojnë subvencione të drejtpërdrejta oseindirekte.
Poashtu, ligji ndalon që partitë politike dhe bartësit e funksioneve publike, si dheanëtarët e familjeve të tyre, të jenë pronarë të transmetuesve.
Ndarja e reklamave shtetërore duhet të bëhet në mënyrë transparente, objetive dhe jodiskriminuese,duke përfshirë edhe ofrimin e informatave të detajuara për përmbajtjen dhe fondet për reklamat etilla.
KORNIZA LIGJORE PËR MEDIAT
Mbulimi i zgjedhjeve nga shtëpitë mediatike është i rregulluar me Kodin zgjedhor dhe Ligjin përshërbime mediatike audio dhe audiovizuale të vitit 2013.
Korniza ligjore për mbulimin e zgjedhjeveu ndyshua në masë të konsiderueshme në nëntor të vitit 2015.
Tani parasheh kushte të detajuara përreklamat e paguara politike dhe u ndalon transmetuesve dhe pronarëve të tyre që të dhurojnë mjetepër garuesit; i shkurton afatet kohore për ankesat në lidhje me mediat dhe procedurat kundërvajtësedhe i rrit dënimet për shkeljet; ndalon mbulimin e zyrtarëve shtetërorë që e favorizon ndonjë partipolitike; mundëson që partitë joparlamentare të fitojnë transmetim pa pagesë në kanalin parlamentardhe e obligon RTM-në që organizojë debate të rregullta zgjedhore.
Ndryshimet, poashtu përfshijnëedhe kushte për mbulimin e fushatës nga portalet në internet.
Përkundër këtyre ndryshimeve,shumica e bashkëbiseduesve të MVZ-së së OSBE-ODIHR-it e potencuan nevojën për reforma tëvazhdueshme përmbajtësore.
Si pjesë e Marrëveshjes së Përzhinës, u mbajtën konsultimendërmjet katër partive politike dhe organizatave të shoqërisë civile për ta reformuar edhe më tutjeambientin mediatik, mirëpo partitë nuk arritën konsensus, ndërsa ndryshimet që u propozuan ngaorganizatat e shoqërisë qytetare u hodhën poshtë nga parlamenti më 4 prill.
Kodi zgjedhor e ndalon mbulimin e aktiviteteve të rregullta të institucioneve shtetërore që ipromovojnë partitë politike dhe koalicionet.
Poashtu, i përcakton edhe kushtet e mbulimit mediatikgjatë periudhës zyrtare të fushatës, madje në disa raste edhe në mënyrë tepërt.
Kodi zgjedhor e obligon RTM-në, si dhe transmetuesit e tjerë dhe mediat e tjera në internet qëzgjedhjet t’i mbulojnë në mënyrë të drejtë, të balancuar dhe të paanshme, duke u ofruar garuesveqasje të barabartë.
Sipas ligjit, balanca vendoset në bazë të numrit të listave me kandidatë, të cilatkonfirmohen zyrtarisht vetëm disa ditë para se të fillojë periudha zyrtare e fushatës.
Prandaj,mbulimi i balancuar nuk është i detyrueshëm gjatë fushatës parazgjedhore.
Në janar të vitit 2016, RTM-ja i miratoi Parimet etike dhe profesionale të RTM-së për mbuliminmediatik të procesit zgjedhor, duke caktuar udhëzime të përgjithshme për gazetarët e tyre përmbulimin e zgjedhjeve.
Poashtu, Kodi zgjedhor parasheh kushte shumë të detajuara dhe të sakta përmbulimin e fushatës, që rezulton me mbulim të tepërt të fushatave të partive kryesore politike.
Kjomund ta sfidojë edhe pavarësinë redaktuese të RTM-së.
Kodi zgjedhor poashtu përcakton kushte të detajuara për reklamat e paguara politike, duke lejuar 18minuta në orë në përgjithësi.
Pasiqë ligji poashtu lejon që 12 minuta në orë të emetohen reklamakomerciale, një numër i bashkëbiseduesve të OSBE/ODIHR-it ishin të mendimit se 30 minuta nëorë për reklamin janë shumë.
Çmimet për reklamim nuk duhet t’i tejkalojnë çmimet mesatare tëreklamave komerciale gjatë tre muajve para se të shpallen zgjedhjet; megjithatë, Kodi nuk parashehasnjë kontrollim se a e kanë plotësuar mediat këtë kërkesë ose jo.
Agjencia për shërbime mediatike audio dhe audiovizuale (ASHMAA) është organi kryesorrregullator për mediet elektronike.
Është obligim ligjor që të monitorohen transmetuesit dhe uebfaqet e tyre nga dita e shpalljes së zgjedhjeve deri në ditën e votimit, të publikohen raporte javorepara fushatës, dhe të publikohen raporte ditore gjatë fushatës.
Agjencia nuk ka fuqi ligjore që tëshqiptojë dënime të drejtpërdrejta, mirëpo mund ta njoftojë gjykatën për shkeljen e identifikuar.
ASHMAA-ja i monitoroi vetëm transmetuesit kombëtarë gjatë fushatës parazgjedhore.
Nuk imonitoroi mediet në internet me arsyetimin se nuk kishte definicion të qartë të portaleve në internetnë ligj, gjë që u pamundësoi atyre të caktojnë një shembull të qartë për monitorim.
ASHMAA-ja publikoi tre raporte të përkohshme dhe një raport përfundimtar që e mbulonteperiudhën parazgjedhore.
Raportet konstatuan se transmetuesit privat Alfa, Kanal 5, Kanal 5+, Siteldhe Nova nuk ofruan mbulim objektiv dhe të paanshëm siç është paraparë me ligj.
Raportet poashtukonstatuan se katër mediet e para të lartëpërmendura e koordinuan politikën e tyre redaktuese.
Agjencia nuk ndërmori asnjë veprim në lidhje me mbulimin e anshëm, edhe pse Kodi zgjedhor isanksionon shkeljet e tilla, me Ligjin për shërbimet mediatike audio dhe audiovizuale nuk janëparaparë sanksione.
Kodi zgjedhor mund të ndryshohet për t’i qartësuar kërkesat për raportim të balancuar gjatëfushatës parazgjedhore.
Mund të konsiderohet dhënia e resurseve më të mëdha për ASHMAA-nëpër ta realizuar rolin e saj mbikëqyrës dhe kompetenca për sanksionim që janë efektive,proporcionale dhe dekurajuese.
Më 13 maj ASHMAA-ja ia përcolli gjykatës iniciativën për procedurë kundërvajtëse kundërtelevizioneve Alfa, Kanal 5 dhe Sitel për një numër raportimesh që i mbulojnë aktivitetet einstitucioneve shtetërore që e promovonin VMRO-DPMNE-në.
Përkundër afatit ligjor 48-orësh,gjykata nuk solli vendim deri në momentin kur u përgatit ky raport.
ASHMAA-ja poashtuidentifikoi shkelje gjatë periudhës së tretë monitoruese, mirëpo nuk inicoi ndonjë sanksion pasizgjedhjet u anuluan.
Këshilli për etikë në media (KEM) është organ vetë-rregullator që i shqyrton ankesat në lidhje mepërmbajtjet medatike.
Më 12 shkurt, anëtarët e Këshillit e nënshkruan Kartën për raportim etik gjatëzgjedhjeve, ku u angazhuan për raportim të balancuar, të vërtetë, të paanshëm dhe objektiv.
KEM-januk bëri asnjë monitorim të mediave e as që zhvilloi ndonjë aktivitet tjetër në lidhje me zgjedhjetgjatë periudhës zgjedhore.
KONSTATIMET NGA MONITORIMI I MEDIAVE
MVZ-ja e OSBE/ODIHR-it bëri monitorim mediatik të shtëpive kryesore transmetuese dhe atyre tështypura, gjatë periudhës së parafushatës dhe gjatë dy ditëve të fushatës zgjedhore.
Edicionetinformative të transmetuesit publik RTM-1 ofruan informata të kufizuara për ngjarjet politike dhe iushmangën raportimit gjithëpërfshirës në mbulimin e lajmeve ditore.
Mbulimi i aktorëve relevantëpolitikë ishte kryesisht faktik dhe neutral dhe në pjesën më të madhe iu kushtua aktiviteteve tëqeverisë (30 për qind), VMRO-DPMNE-së (18 për qind) dhe LSDM-së (15 për qind).
Të gjithapartitë e tjera politike kishin mbulim shumë të vogël.
Në disa raste, gazetarët e RTM-1 i përzienfaktet me mendimet e tyre politike gjatë mbulimit të lajmeve.
Shërbimi në gjuhën shqipe i RTM-2 i kushtoi më tepër vëmendje, në mënyrë proporcionale, partivetë shqiptarëve etnikë, veçanërisht BDI-së, të cilës iu kushtua 13 për qind e mbulimit kryesishtneutral, ndërsa LSDM-së dhe VMRO-DPMNE-së iu kushtua nga 12 për qind e mbulimit të llojit tënjëjtë.
Emisionet e shumta debatuese shërbyen si platformë për partitë politike për t’i prezantuarpikëpamjet e tyre, megjithatë, kishte mungesë të debatit të mirëfilltë për politikat ndërmjet dyforcave kryesore politike – VMRO-DPMNE-së dhe LSDM-së.
Kodi zgjedhor parasheh qëtransmetuesi publik të organizojë debate ndërmjet partive në pushtet dhe atyre opozitare gjatëperiudhës së fushatës.
RTM-1 tentoi të organizojë dy debate ndërmjet VMRO-DPMNE-së, LSDMsë, BDI-së dhe PDSH-së; mirëpo vetëm VMRO-DPMNE-je vendosi të marrë pjesë edhe atë vetëmnjë herë.
Megjithëse, Telma, Vesti 24 dhe Alsat-M mbajtën debate të rregullta dhe programe memysafirë, ato i thanë MVZ-së së OSBE/ODIHR-it se VMRO-DPMNE-ja i ka injoruar ftesat etyre.
Stacionet më të popullarizuara televizive private, Sitel dhe Kanal 5, së bashku me televizionin Alfa,treguan qasje të unifikuar në mbulimin e lajmeve.
Ata i kushtuan ndërmjet 24 dhe 26 për qind tëmbulimit të lajmeve me relevancë politike aktiviteteve të VMRO-DPMNE-së, ndërmjet 21 dhe 27për qind aktiviteteve të LSDM-së dhe rreth 6 për qind të gjitha partive të tjera së bashku.
Toni imbulimit ishte pothuajse ekskluzivisht pozitiv dhe neutral ndaj VMRO-DPMNE-së, zyrtarëve tëlartë qeveritarë të saj, si dhe ndaj kundër-protestave të organizuara nga LQMM-ja.
Në disa raste,mbulimi i aktiviteteve të qeverisë ishte i lidhur me promovimin e politikave të ardhshme të VMRODPMNE-së, që është në kundërshtim me Kodin zgjedhor.
Mbulimi i aktiviteteve të LSDM-së dhe iministrave që e përfaqësojnë këtë parti, Prokurorisë speciale publike dhe demonstratat e organizuaranga Protestoj ishte kryesisht me ton negativ.
Mbulimi përfshinte prezantim selektiv të fakteve dhetë mendimeve të shprehura nga gazetarët, shpeshherë duke përdorur fjali identike te të tretransmetuesit.
Për të garantuar mbulim të drejtë dhe qasje për të gjithë garuesit politikë, mediat transmetueseduhet të sigurojnë balancë në lajmet e tyre dhe në raportimin për çështjet aktuale në periudhën eparafushatës, siç është e paraparë me ligj.
Telma dhe televizioni që emetohet vetëm në kabëll Vesti 24 ofruan mbulim më të balancuar dhe mëtë detajuar të lajmeve.
Të dyja stacionet i kushtuan proporcione të barabarta të mbulimit kryesishtneutral VMRO-DPMNE-së (17 dhe 15 për qind) dhe LDSM-së (15 dhe 12 për qind).
Alsat-M¸ qëkryesisht emiton program në gjuhën shqipe, poashtu i kushtoi proprocione të barabarta (ndërmjet 10dhe 12 për qind) mbulimit për VMRO-DPMNE-në, LSDM-në dhe BDI-në, edhe pse ishte kryesishtkritike ndaj VMRO-DPMNE-së dhe neutrale ndaj partive të tjera.
Mbulimi politik në mediet e shtypura ishte më i polarizuar se sa te mediet elektronike.
PërderisaDnevnik ishte qartazi kundër LSDM-së, shumica e mbulimit politik nga Sloboden Pecat eprezantuan VMRO-DPMNE-në dhe qeverinë në mënyrë negative.
Tabloidi Vest ofroi mbulimshumë të kufizuar politik, mirëpo me anim kah VMRO-DPMNE-ja.
Gazetat në gjuhën shqipe Kohadhe Lajm më tepër ishin të fokusuara në aktivitetet e partive etnike shqiptare.
Përderisa Kohakryesisht ishte e fokusuar në aktivitetet dhe projektet e BDI-së, Lajm kryesisht e kritikonte BDI-nëdhe anëtarët e tyre të qeverisë.
VËZHGUESIT QYTETARË DHE NDËRKOMBËTARË
Kodi zgjedhor parasheh vëzhgim ndërkombëtar dhe qytetar të zgjedhjeve.
Organizata qytetare përvëzhgim, MOST, u angazhua në monitorimin gjithëpërfshirës të procesit zgjedhor me 80 vëzhguesafatgjatë.
Organizata CIVIL kishte 35 vëzhgues afatgjatë.
Më 4 maj, MOST-i dorëzoi në KSHZkërkesën për akreditimin e 27 vëzhguesve; KSHZ-ja nuk i akreditoi ata para se të anulohenzgjedhjet më 18 maj, edhe pse kjo nuk i dëmtoi aktivitetet vëzhguese.
Edhe CIVIL-i edhe MOST-i e kritikuan procesin zgjedhor, veçanërisht në aspekt të kontrollitjotransparent në terren të listave zgjedhore, keqpërdorimit të resurseve shtetërore për qëllimepartiake, dhe presionit mbi të punësuarit në administratën publike.
MOST-i dhe CIVIL-i theksuanse qeveria nuk arriti të sigurojë kushte për të mbajtur zgjedhje të besueshme.
KUNDËRSHTIMET DHE ANKESAT
Kundërshtimet që kanë të bëjnë me zgjedhjet mund të parashtrohen nga përfaqësuesit e autorizuar tëkandidatëve, dorëzuesit e listave të kandidatëve, dhe votuesit.
Kundërshtimet shyqrtohen ngaKSHZ-ja, ndërsa vendimet e saj mund të ankimohen në Gjykatën administrative, e cila e merrvendimin përfundimtar.
KKZ-të nuk kanë kompetenca për të vendosur për kundërshtimetzgjedhore.
Në përgjigje të rekomandimeve të mëparshme të OSBE/ODIHR-it, me ndryshimet e Kodit zgjedhortë vitit 2015 u shkurtuan afatet për shqyrtimin dhe vendosjen për kundërshtimet zgjedhore dheparashihet që KSHPK-ja t’i shqyrtojë rastet në sesion publik.
Vendimet për kundërshtimet duhet tëpublikohen në ueb-faqet e tyre.
Përkundër dispozitës kushtetuese që të gjitha shqyrtimet dhe vendimet gjyqësore të jenë publike,Gjykata Administrative veproi në mënyrë jotransparente, dhe i shqyrtoi dy raste që kishin të bëjnëme zgjedhjet pa mbajtur seancë publike.
Gjykatat e informoi MVZ-në e OSBE/ODIHR-it segjykatësit do të vendosin për këto raste në privatësi.
Mosmbajtja e shqyrtimeve të garantuarapublike nga ana e Gjykatës Administrative është në kundërshtim me angazhimet e OSBE-së dhestandardet e tjera ndërkombëtare, gjë që e zvogëlon besimin publik ndaj procesit.
Kodi zgjedhor duhet të harmonizohet me Kushtetutën dhe duhet të theksojë në mënyrë të qartë se tëgjitha shqyrtimet për rastet që kanë të bëjnë me zgjedhjet duhet të mbahen publikisht dhe vendimetduhet të publikohen menjëherë.
Nga dy rastet, i pari kishte të bëjë me publikimin e listave zgjedhore në ueb-faqen e KSHZ-së.
Drejtoria për mbrojtjen e të dhënave personale më 29 mars mori vendim me të cilin e urdhëroiKSHZ-në t’i heqë listat zgjedhore nga ueb-faqja e saj, për shkak se kjo është në kundërshtim meligjin për mbrojtjen e të dhënave personale.
Më 9 prill, KSHZ-ja, e apeloi vendimin në GjykatënAdministrative.
Edhe pse zgjidhja e rastit nuk duhej të vonohet, gjykata nuk solli vendim deri më 5 maj dhe nuk epublikoi vendimin deri më 16 maj, pasi kaloi afati për shikim publik të listave zgjedhore.
Përshkak të vonesës, votuesit nuk kishin mundësi t’i kontrollojnë listat zgjedhore për parregullsi siçështë paraparë në Kodin zgjedhor.
Për të siguruar mjet efektiv, për të gjitha rastet që kanë të bëjnë me zgjedhjet duhet të merretvendim brenda afateve kohore të përcaktuara në mënyrë të qartë në ligj.
Rasti i dytë kishte të bëjë me ankesën ndaj vendimit të KSHZ-së për ta refuzuar listën e kandidatëvetë dorëzuar nga LKM-ja për arsye procedurale.
Më 17 maj, gjykata konstatoi se për ta kontrolluar sea i plotëson kushtet një kandidat, KSHZ-ja kishte të drejtë legjitime të kërkojë kopje tëdokumenteve të identifikimit dhe të dosjes kriminale.
Për dallim nga Gjykata Administrative, Gjykata Kushtetuese mbajti sesione publike gjatë shqyrtimittë ankesës për jokushtetutshmërinë e shpërbërjes së parlamentit dhe e publikoi vendimin e saj ditënkur u bë shqyrtimi.
Në përputhje me rekomandimet e mëparshme të OSBE/ODIHR-it, KSHZ-ja krijoi një departamentjuridik për shqyrtimin e kundërshtimeve.
Megjithatë, KSHZ-ja nuk e miratoi udhëzimin për tëvendosur në lidhje me kundërshtimet dhe ankesat, siç është paraparë me Kodin zgjedhor.
Mungesae udhëzimeve të përhershme në lidhje me kundërshtimet dhe ankesat e pengon mundësinë e palëvetë përfshira në zgjedhje që të parashtrojnë kundërshtime, dhe e dëmton efektivitetin e mjeteveligjore të ndreqjes, siç është paraparë me paragrafin 5.10 të Dokumentit të Kopehnagës të OSBE-sëtë vitit 1990.
Poashtu, Kodi zgjedhor parasheh krijimin e sistemit për menaxhim të rasteve dhe tëkundërshtimeve, i cili nuk ishte në funksion për këto zgjedhje.
Për të mundësuar mjet efektiv ligjor, KSHZ-ja duhet të përgatisë udhëzime të përhershme në lidhjeme procesin e kundërshtimeve dhe të ankesave.
Këto rregulla mund të harmonizohen me sistemin eri për menaxhim të kundërshtimeve.
U vendosën lidhje të drejtpërdrejta telefonike nga disa institucione shtetërore: Ministria për ShoqëriInformatike dhe Administratë për të punësuarit në sektorin publik për ta denoncuar çdo rast tëpresionit që ka të bëjë me zgjedhjet; Zyra e Avokatit të Popullit që qytetarët t’i denoncojnë shkeljete të drejtave të tyre zgjedhore; Prokuroria publike që qytetarët dhe organizatat e shoqërisë civile tadenoncojnë çdo aktivitet të dyshimtë kriminal që ka të bëjë me zgjedhjet.
Sipas këtyreinstitucioneve, janë pranuar shumë pak thirrje dhe asnjëra nuk ka pasur të bëjë me ndonjë shkeljeserioze.
Prokurori publik ka pranuar 28 denoncime ose kundërshtime, 14 nga të cilat i janë përcjellëprokurorisë kompetente publike themelore me udhëzime për veprim urgjent dhe raportim kthyes.
Nuk është gjetur asnjë bazë për aktivitete të dyshimta kriminale në pretendimet tjera.
Prokuroripublik e informoi MVZ-në e OSBE/ODIHR-it se do ta mbajë të hapur lidhjen e drejtpërdrejtëtelefonike për denoncim të parregullsive zgjedhore dhe do të vazhdojë t’i hetojë rastet që janëdenoncuar më herët.
PJESËMARRJA E PAKICAVE KOMBËTARE
Marrëdhëniet ndëretnike mbeten faktor i rëndësishëm në politikën e vendit dhe partitë politikepriren që të tërheqin votues nga komunitetet e tyre.
64 Megjithatë, marrëdhëniet ndëretnike nukerdhën shumë në shprehje në krizën aktuale politike, dhe marrëdhëniet ndërmjet bashkësive nukishin në fokus të ballafaqimit politik.
Bashkësitë më të vogla i shprehën shqetësimin e tyre MVZ-së së OSBE/ODIHR-it përmospërfshirjen në përpjekjet ndërkombëtare dhe vendore për të gjetur dalje nga kriza politike.
Atapoashtu thanë se partitë që i përfaqësojnë bashkësitë më të mëdha i shfrytëzojnë resursetadministrative dhe punësimet publike për ta siguruar mbështetjen e pakicave.
Partitë që ipërfaqësojnë bashkësitë më të vogla poashtu u ankuan edhe për mungesën e qasjes në media.
Partitë që e përfaqësojnë bashkësinë etnike shqiptare, e veçanërisht BDI-ja, ishin vendimtare nëinicimin dhe përfundimin e procesit që çoi në anulimin e zgjedhjeve të 5 qershorit.
Partitë tjera që ipërfaqësojnë bashkësitë më të vogla ishin më të përçara në qëndrimet e tyre.
Ato që ishinbashkangjitur koalicionit të udhëhequr nga VMRO-DPMNE-ja ishin të gatshme të marrin pjesë nëzgjedhje, ndërsa partitë tjera i thanë MVZ-së së OSBE/ODIHR-it se nuk kishte kushte për zgjedhjetë besueshme dhe se për këtë arsye ato do t’i bojkotonin zgjedhjet.
Pjesëtarët e bashkësive pakicë dhe partitë që i përfaqësojnë ata, veçanërisht shqiptarët etnikë, morënpjesë në protestat anembanë vendit, individualisht, me bashkësitë e tjera dhe si pjesë e lëvizjesProtestoj.
Në disa fusha, protesta kishte karakter ndëretnik, me simbolet e flamurit të vendit dheflamujt e shqiptarëve etnikë dhe të komunitetit rom të shfaqura së bashku.
Protesta e organizuar ngaKëshilli opozitar i shqiptarëve, ku partia Lëvizja Besa luan rol kryesor, tërhoqi një numër të madh tëpërkrahësve, duke paraqitur kërkesa për bashkësinë etnike shqiptare, dhe duke e akuzuar BDI-nëpër përfaqësimin joadekuat të interesave të bashkësisë.
Pothuajse të gjithë përfaqësuesit e pakicave kombëtare, veçanërisht ata të bashkësive më të vogla,kërkuan nga MVZ-ja e OSBE/ODIHR-it futjen e një njësie të vetme zgjedhore në mbarë vendin, sidhe krijimin e masave të tjera të veçanta për promovimin e pakicave kombëtare, duke përfshirëedhe vendet e rezervuara të deputetëve.
Sipas mendimit të tyre, këto masa do t’u mundësoninpartive që i përfaqësojnë bashkësitë më të vogla të garojnë veçmas e jo detyrimisht t’ubashkangjiten koalicioneve ekzistuese.
Disa bashkëbisedues të MVZ-së së OSBE/ODIHR-it i shprehën shqetësimet e tyre se komunitetirom mund t’i nënshtrohet presionit politik dhe shitjes dhe blerjes së votave.
Në të njëjtën kohë,MVZ-ja e OSBE/ODHIR-it u informua për aktivitete të shumta që kishin për qëllim ngritjen evetëdijes brenda këtij komuniteti, të cilat në disa raste thuhet se kanë rezultuar me zvogëlimin epraktikës së tillë.
REKOMANDIMET
Këto rekomandime, siç janë paraqitur në gjithë tekstin, ofrohen me synimin për ta përmirësuarzhvillimin e zgjedhjeve në ish-Republikën Jugosllave të Maqedonisë dhe për t’i mbështeturpërpjekjet për t'i sjellë ato në përputhje të plotë me angazhimet e OSBE-së dhe detyrimet dhestandardet e tjera ndërkombëtare për zgjedhje demokratike.
Këto rekomandime duhen lexuar sëbashku me rekomandimet e mëparshme të OSBE/ODIHR-it, në veçanti nga raporti përfundimtar i vitit2014, që mbeten për t‘u trajtuar.
OSBE/ODIHR-i është i gatshëm që t’u ndihmojë autoriteteve për tapërmirësuar më tej procesin zgjedhor dhe për t’i trajtuar rekomandimet që gjenden në këtë raportdhe në raportet e mëparshme.
REKOMANDIMET PRIORITARE
Kodi zgjedhor ka nevojë për rishikim të plotë që të harmonizohet brendia e tij, e poashtu tëharmonizohet edhe me ligjet e tjera relevante.
Rishikimi duhet të bëhet pas konsultimeve të bërame të gjitha palët e interesuara politike dhe organizatat relevante të shoqërisë civile.
Kjo duhettë përfundohet shumë më herët, para se të mbahen zgjedhjet e ardhshme.
Duhet të realizohentrajnime për stafin zgjedhor dhe programe për ngritjen e vetëdijes publike për ta përmirësuarimplementimin efektiv të Kodit zgjedhor.
Siç është e paraparë me ligj, e me qëllim të rrijes së transparencës dhe besimit publik në punën esaj, të gjitha mbledhjet e KSHZ-së duhet të jenë të hapura për publikun; të gjitha vendimet eKSHZ-së duhet të publikohen në ueb-faqen e tyre pa vonesë.
KSHZ-ja dhe MPB-ja duhet të vazhdojnë me procesin e azhurnimit të regjistrit të votuesvenëpërmjet angazhimit të koordinuar në bazë të përgjegjësive dhe procedurave të qarta.
Duhet tëndahen resurset adekuate dhe koha e nevojshme për ta realizuar këtë detyrë para zgjedhjeve tëardhshme.
Ky proces duhet të jetë transparent dhe duhet të sigurojë qasje për partitë politike dheshoqërinë civile.
Kjo duhet të shoqërohet me një fushatë për informim publik me qëllim tërritjes së besimit të qytetarëve në saktësinë e regjistrimit të votuesve.
Ndarja e reklamave shtetërore duhet të bëhet në mënyrë transparente, objektive dhejodiskriminuese, duke përfshirë ofrimin e informatave të detajuara për përmbajtjen dhe fondetpër reklamat e tilla.
Kodi zgjedhor duhet të harmonizohet me Kushtetutën dhe duhet të theksojë në mënyrë të qartëse të gjitha shqyrtimet për rastet që kanë të bëjnë me zgjedhjet duhet të mbahen publikisht dhevendimet duhet të publikohen menjëherë.
REKOMANDIMET E TJERA
Korniza ligjore
Rishikimi i Kodit zgjedhor mund të konsiderojë përfshirjen e dispozitave për rregullimin esituatës kur në zgjedhjet parlamentare merr pjesë vetëm një garues zgjedhor.
Sistemi zgjedhor
Në qoftë se nuk ndryshon sistemi aktual i votimit jashtë vendit, duhet të përgatiten dispozitaalternative që do t’u mundësojnë votuesve ta ushtrojnë të drejtën e tyre të votës në qoftë seanulohet votimi jashtë vendit.
Për t’u siguruar barazia e votës, legjislacioni mund të parashohë rishikim periodik të kufinjve tënjësive zgjedhore nga një organ i pavarur.
Kur bëhet ridefinimi i kufinjve të njësive zgjedhorekjo duhet të bëhet me kohë, në mënyrë transparente, të paanshme dhe inkluzive.
Administrimi i zgjedhjeve
Për t’u siguruar qëndrueshmëria administrative e KSHZ-së, të gjitha pozitat e nevojshmembështetëse të punës duhet të jenë të përhershme, në bazë të procedurave të hapura dhekonkurrente për punësim.
Duhet të konsiderohet vendosja dhe sigurimi i komunikimit dhe mbështetjes më efikase ngaKSHZ-ja për organet lokale për menaxhim të zgjedhjeve.
Duhet të realizohen trajnimegjithëpërfshirëse dhe të standardizuara për zyrtarët lokalë të KSHZ-së dhe anëtarët e KKZ-vepara se të shpallen zgjedhjet e reja.
Zyrave lokale duhet t’u ofrohen resurset e nevojshme përrealizimin e punës së tyre në kohë dhe në mënyrë efektive.
Regjistrimi i votuesve
Për ta rritur besimin publik dhe për t’u ofruar votuesve qasje më të lehtë për t’i verifikuar listatzgjedhore, duhet të konsiderohet mundësia për vendosjen e pjesëve të shtypura nga listatzgjedhore në vende të përshtatshme për votuesit, mundësisht në vendvotime.
Regjistrimi i kandidatëve
Siç u rekomandua më herët, duhet të konsiderohet mundësia për të ofruar metoda alternative përmbledhjen e nënshkrimeve me qëllim që të zvogëlohet potenciali për frikësim.
Për ta shmangur çdo konfuzion dhe refuzimin e listave të kandidatëve për arsye teknike, tëgjitha dokumentet e veçanta që kërkohen për çdo listë duhet të shënohen në Kodin zgjedhor.
Fushata
Qytetarët, duke i përfshirë edhe të punësuarit në institucionet publike ose shtetërore, nuk duhett’i nënshtrohen presionit ose frikësimit.
Autoritetet duhet t’i inkurajojnë qytetarët në mënyrëaktive që t’i denoncojnë të gjitha rastet e presioneve, duke i mbështetur ato me dëshmi tëverifikueshme.
Të gjitha rastet dhe pretendimet për presion dhe frikësim duhet të hetohenplotësisht dhe në mënyrë efektive dhe të ndiqen penalisht nga autoritetet.
Financimi i Fushatës
Monitorimi dhe mbikëqyrja e dispozitave që kanë bëjnë me financimin e fushatës duhet të bëhetnga një agjenci e pavarur që e ka personelin dhe e ekspertizën e duhur për të bërë monitorimefektiv të parregullsive.
Në qoftë se ajo është ESHR-ja, atyre duhet t’u ofrohen kompetencat dheresurset e nevojshme.
Mediat
Rekomandohet të zëvendësohet kërkesa ligjore për RTM-në për sasinë e saktë të kohës në çdoedicion informativ kushtuar mbulimit të aktiviteteve të fushatës së partive të veçanta me njëkërkesë më të përgjithshme që parasheh paanshmëri dhe balancë duke e respektuar pavarësinëredaktuese të transmetuesit publik.
Për të garantuar mbulim të drejtë dhe qasje për të gjithë garuesit politikë, mediat transmetueseduhet të sigurojnë balancë në lajmet e tyre dhe në raportimin për çështjet aktuale në periudhën eparafushatës, siç është e paraparë me ligj.
Kundërshtimet dhe ankesat
Për të siguruar mjet efektiv, për të gjitha rastet që kanë të bëjnë me zgjedhjet duhet të merretvendim brenda afateve kohore të përcaktuara në mënyrë të qartë në ligj.
Për të mundësuar mjet efektiv ligjor, KSHZ-ja duhet të përgatisë udhëzime të përhershme nëlidhje me procesin e kundërshtimeve dhe të ankesave.
Këto rregulla mund të harmonizohen mesistemin e ri për menaxhim të kundërshtimeve.
PËR OSBE/ODIHR-in
Zyra për institucione demokratike dhe të drejtat e njeriut (OSBE/ODIHR) është institucioni kryesori OSBE-së që u ndihmon vendeve anëtare "të sigurojnë respektim të plotë të të drejtave të njeriutdhe lirive fundamentale, t'i përmbahen sundimit të ligjit, t'i promovojnë parimet e demokracisëdhe (…) t'i ndërtojnë, t'i përforcojnë dhe t'i mbrojnë institucionet demokratike, si dhe ta promovojnëtolerancën në gjithë shoqërinë” (Dokumenti i Samitit të Helsinkit të vitit 1992).
Ky njihet sidimensioni njerëzor i OSBE-së.
OSBE/ODIHR-i, me seli në Varshavë të Polonisë, u krijua si Zyrë për zgjedhje të lira në Samitin eParisit në vitin 1990 dhe filloi me punë në maj të vitit 1991.
Një vit më vonë, emri i Zyrës undryshua për ta pasqyruar mandatin e zgjeruar, për t’i përfshirë të drejtat e njeriut dhedemokratizimin.
Sot ajo ka mbi 130 të punësuar.
OSBE/ODIHR-i është organizata kryesore në Evropë në fushën e vëzhgimit të zgjedhjeve.
Për çdovit, ajo e koordinon dhe e organizon shpërndarjen e mijëra vëzhguesve për të vlerësuar se a janëzhvilluar zgjedhjet në rajonin që e përfshin OSBE-ja në përputhje me Angazhimet e OSBE-së,standardet e tjera ndërkombëtare për zgjedhje demokratike dhe legjislacionin nacional.
Metodologjia e saj unike ofron një qasje të thellë në tërësinë e procesit zgjedhor.
Me anë tëprojekteve për ndihmë, OSBE/ODIHR-i u ndihmon vendeve anëtare ta përmirësojnë kornizën e tyrezgjedhore.
Aktivitetet e Zyrës në fushën e demokratizimit përfshijnë: sundimin e të drejtës, mbështetjenligjore, qeverisjen demokratike, emigrimin dhe lirinë e lëvizjes, dhe barazinë gjinore.
OSBE/ODIHR-i për çdo vit zbaton një numër programesh të dedikuara për mbështetje, me të cilatsynohet zhvillimi i strukturave demokratike.
OSBE/ODIHR-i poashtu u ndihmon vendeve anëtare t'i përmbushin obligimet e tyre përpromovimin dhe mbrojtjen e të drejtave të njeriut dhe lirive fundamentale që është në përputhje mepërkushtimet e OSBE-së për dimensionet njerëzore.
Kjo realizohet duke punuar me partnerë tëndryshëm për ta kultivuar bashkëpunimin, për t'i ndërtuar kapacitetet dhe për të ofruar ekspertizë nëfushat tematike, duke i përfshirë të drejtat e njeriut në luftën kundër terrorizmit, avancimin embrojtjes së të drejtave të njeriut të personave të trafikuar, edukimin dhe trajnimin për të drejtat enjeriut, mbikëqyrjen dhe raportimin për të drejtat e njeriut, të drejtat e njeriut të grave dhe sigurinë etyre.
Në fushën e tolerancës dhe të mosdiskriminimit, OSBE/ODIHR-i u ofron përkrahje vendeveanëtare në përforcimin e kapacitetit për t'iu përgjigjur krimeve të urrejtjes dhe incidenteve tëracizmit, ksenofobisë, antisemitizmit dhe formave të tjera të mostolerancës.
Aktivitetete OSBE/ODIHR-it që kanë të bëjnë me tolerancën dhe mosdiskriminimin janë të fokusuara në këtofusha: legjislacioni, trajnimet për zbatimin e ligjeve, mbikëqyrja, raportimi dhe ndjekja epërgjigjeve ndaj krimeve dhe incidenteve të motivuara nga urrejtja, si dhe aktivitete edukative përpromovimin e tolerancës, respektit dhe mirëkuptimit të ndërsjellë.
OSBE/ODIHR-i u ofron këshilla vendeve anëtare për politikat e tyre që kanë të bëjnë me romët dhesintit.
Ajo e promovon ndërtimin e kapaciteteve dhe rrjetëzimin te komuniteti rom dhe ai sinti, dhe einkurajon pjesëmarrjen e përfaqësuesve romë dhe të sinti në organet e politikë-bërjes.
Të gjitha aktivitetet e ODIHR-it realizohen në koordinim dhe në bashkëpunim të ngushtë me vendetanëtare të OSBE-së, institucionet dhe operacionet e OSBE-së në terrren, si dhe me organizatat etjera ndërkombëtare.
Më tepër informacione mund të gjeni në ueb-faqen e ODIHR-it (www.osce.org/odihr).
Zyra e OSBE-së për Institucione Demokratike dhe të Drejtat e Njeriut
Misioni për Vëzhgimin e Zgjedhjeve
Ish-Republika Jugosllave e Maqedonisë
Zgjedhjet e parakohshme parlamentare, 5 qershor, viti 2016
RAPORTI I PËRKOHSHËM
31 mars – 19 prill 2016
22 prill 2016
I. PËRMBLEDHJE E SHKURTËR
Më 15 prill u shpallën zgjedhje të parakohshme parlamentare për 5 qershor.
Partia kryesore opozitare dhe rreth 20 parti më të vogla kanë bërë të ditur synimin e tyre për bojkotim të zgjedhjeve, me argumentimin se nuk janë përmbushur kushtet kryesore të Marrëveshjes së Përzhinos, apo më saktësisht, pastrimi i listës zgjedhore, reformat në media dhe veçimi i aktiviteteve partiake nga ato shtetërore.
Klima politike u përkeqësua pas 12 prillit, kur presidenti Ivanov fali të gjithë ata që ishin të dënuar, nën hetime, dhe të dyshuar lidhur me të ashtuquajturin “skandal të përgjimeve”.
Gjithë partitë më të mëdha politike dënuan ashpër faljen dhe thirrën presidentin për të shfuqizuar vendimin e tij.
Kodi Zgjedhor u ndryshua në thelb në nëntor të vitit 2015.
Përderisa këto ndryshime trajtojnë shumicën e rekomandimeve paraprake të OSBE/ODIHR-it dhe paraqesin përpjekje për përmirësim të Kodit, një numër i konsiderueshëm i bashkëbiseduesve të MVZ-së të OSBE/ODIHR-it kanë kumtuar se zbatimi i plotë i Kodit ka rëndësi të njëjtë.
Disa të tjerë kanë thënë se ndryshimet e vonuara mund të kenë efekt negativ mbi kuptimin e palëve të përfshira në zgjedhje se si duhet t’i përmbushin detyrat e tyre.
Në përbërjen e re të Komisionit Shtetëror të Zgjedhjeve (KSHZ) janë tre ekspertë të pavarur, duke përfshirë këtu kryetarin dhe zëvendësin e tij, si dhe gjashtë anëtarë të emëruar nga partitë politike.
Nga nëntë anëtarët e KSHZ-së, tre janë femra dhe tre janë shqiptarë etnikë.
KSHZ vepron përbrenda një ambienti të tensionuar politik dhe seancat e tij të gjata tërheqin vëmendje të konsiderueshme të mediave.
Më 15 prill, KSHZ votoi gatishmërinë për zbatim të “zgjedhjeve të ndershme dhe demokratike”.
Kryetari i KSHZ-së dhe dy përfaqësuesit e opozitës refuzuan të marrin pjesë në këtë votim.
Tani KSHZ është i vetmi që mban përgjegjësinë e mirëmbajtjes së listës zgjedhore.
Në shkurt, KSHZ filloi procesin e pastrimit të listës zgjedhore, duke rishikuar bazat e ndryshme të të dhënave, si dhe duke zbatuar verifikime në terren.
Bashkëbiseduesit e MVZ-së të OSBE/ODIHR-it kanë deklaruar se procesi është i ndërlikuar, sfidues për nga metodologjia dhe kërkon resurse të shumta.
Përderisa korniza ligjore ofron trajtim të drejtë të partive politike nga mediat, shumica e bashkëbiseduesve të MVZ-së të OSBE/ODIHR-it kanë shprehur shqetësimet e tyre lidhur me përkeqësimin e lirisë së mediave për arsye të presionit politik dhe të pronarëve të mediave që ndërhyjnë në punën e gazetarëve.
Ata gjithashtu kanë theksuar nevojën për ndryshime thelbësore.
Më 4 prill parlamenti hodhi poshtë projekt-ndryshimet në legjislacionin mbi mediat, të parashtruara nga koalicioni i organizatave të shoqërisë civile.
Organizatat qytetare për vëzhgim MOST dhe CIVIL kanë shpallur qëllimin e tyre për të vëzhguar zgjedhjet.
Më 5 prill, Policia Financiare filloi një hetim të aktiviteteve të MOST-it, ndërsa disa bashkëbisedues të MVZ-së të OSBE/ODIHR-it kanë vënë në pyetje kohën e zbatimit të këtij kërkimi.
II. HYRJE
Pas marrjes së një ftese zyrtare dhe në bazë të rekomandimeve të Misionit për Vlerësimin e Nevojave të zbatuar nga 2 deri më 5 nëntor të vitit 2015, Zyra e OSBE-së për Institucione Demokratike dhe të Drejtat e Njeriut (OSBE/ODIHR), më 31 mars themeloi një Mision për Vëzhgimin e Zgjedhjeve (MVZ), për t’i vëzhguar zgjedhjet e parakohshme parlamentare që do të mbahen më 5 qershor.
MVZ drejtohet nga Ambasadori Jan Petersen dhe përbëhet nga 12 ekspertë të vendosur në Shkup dhe 24 vëzhgues afatgjatë u shpërndanë në mbarë vendin më 13 prill.
Anëtarët e Misionit vijnë nga 21 shtete të ndryshme pjesëmarrëse të OSBE-së.
Është kërkuar nga vendet pjesëmarrëse që të delegojnë 300 vëzhgues afatshkurtër për t’i vëzhguar veprimet në ditën e zgjedhjeve.
III. SFONDI DHE KONTEKSTI POLITIK
Zgjedhjet e fundit parlamentare janë zbatuar më 27 prill të vitit 2014 dhe kanë rezultuar me formimin e një koalicioni midis Organizatës së Brendshme Revolucionare Maqedonase – Partia Demokratike për Unitet Kombëtar Maqedonas me 61 deputetë, dhe Bashkimit Demokratik për Integrim (BDI) me 19 deputetë.
Opozita përfshinte Lidhjen Social-Demokrate të Maqedonisë (LSDM) me 34 deputetë dhe Partinë Demokratike Shqiptare me 7 deputetë.
Rilindja Demokratike Kombëtare (RDK) dhe Opsioni Qytetar për Maqedoninë (GROM) kishin nga një deputet.
Pas zgjedhjeve, LSDM refuzoi t’i merrte përsipër mandatet e saj dhe bojkotoi punën e parlamentit, me pretendimin se zgjedhjet nuk kanë qenë legjitime për shkak të mashtrimeve zgjedhore, frikësimeve dhe veçimit joadekuat të aktiviteteve shtetërore nga ato partiake.
Kriza politike u thellua në shkurt të vitit 2015, ku regjistrimet inkriminuese të të ashtuquajturit “skandali i përgjimit” të cilat gjoja kanë përfshirë zyrtarë qeveritarë dhe publikë në korrupsion, mashtrime zgjedhore dhe abuzim të pushtetit, u lëshuan në publik dhe çuan drejt një vargu të protestave masive.
Përfaqësuesit e Komisionit Evropian dhe Parlamentit Evropian ndihmuan një marrëveshje politike midis katër partive më të mëdha, që rezultoi me firmosjen e Marrëveshjes së Përzhinos më 2 qershor dhe Protokollit të saj më 15 korrik.
Marrëveshja ftonte për një “periudhë tranzicioni” që do të pasohej me zgjedhje parlamentare më 24 prill të vitit 2016.
U themelua një qeveri e përkohshme më 11 nëntor, që u pasua me dorëheqjen e kryeministrit më 15 janar të vitit 2016.
LSDM paralajmëroi në fillim të vitit 2016 se nuk do të merrte pjesë në zgjedhjet e shpallura për 24 prill, duke theksuar se nuk janë plotësuar kushtet kryesore të Marrëveshjes së Përzhinos, apo më saktësisht, pastrimi i listës zgjedhore, reformat në media dhe veçimi i aktiviteteve shtetërore nga ato partiake.
Më 23 shkurt, ambasadorët e Bashkimit Evropian (BE) dhe të Shteteve të Bashkuara (SHB) lëshuan një vlerësim të përbashkët, duke ardhur në përfundimin se, edhe pse është arritur progres, kushtet për organizimin e zgjedhjeve të besueshme akoma nuk janë krijuar.
Po të njëjtën ditë, parlamenti miratoi kërkesën e BDI-së për të shtyrë shpërbërjen e parlamentit deri më 7 prill.
Një ditë përpara shpërbërjes së parlamentit, LSDM paralajmëroi qëllimin e saj për tërheqjen e përfaqësuesve të tyre nga qeveria e përkohshme; megjithatë, kjo çështje nuk hyri në agjendën e parlamentit.
Më 7 prill parlamenti u shpërnda, kurse më 15 prill, kryetari i parlamentit shpalli zgjedhje për 5 qershor.
LSDM, së bashku me 13 parti nënshkroi një Platformë për Maqedoni Demokratike, duke ftuar për zbatimin e Marrëveshjes së Përzhinos dhe paralajmëroi bojkotimin e këtyre zgjedhjeve.
Klima politike u përkeqësua pas 12 prillit, kur presidenti Gjorgje Ivanov solli vendimin për faljen e gjerë të gjithë individëve që janë dënuar, janë nën hetime ose të dyshuar për përfshirje në skandalin e përgjimeve.
Gjithë partitë e mëdha politike dënuan dhe ftuan presidentin për të revokuar vendimin e tij.
Falja nxiti protesta dhe kundër-protesta, disa nga të cilat ishin të dhunshme.
Këto ngjarje të fundit kanë acaruar edhe më tepër gjendjen e tensionuar dhe të pasigurt dhe kanë shtuar këmbimin e retorikës së ashpër midis gjithë partive, e sidomos midis VMRO-DPMNE-së dhe LSDM-së.
IV. KORNIZA LIGJORE DHE SISTEMI ZGJEDHOR
Zgjedhjet rregullohen me Kushtetutën dhe Kodin Zgjedhor, plotësuar me rregullat e dekretuara nga Komisioni Shtetëror i Zgjedhjeve (KSHZ).
Kodi Zgjedhor u miratua në vitin 2006, por kaloi nëpër një sërë ndryshimesh që atëherë.
Si rezultat i Marrëveshjes së Përzhinos, u themelua një Grup Pune, me pjesëmarrje të VMRO-DPMNE-së, LSDM-së, BDI-së dhe PDSH-së.
Grupi arriti një konsensus mbi reformat zgjedhore në nëntor të vitit 2015, ndërsa më 9 nëntor parlamenti miratoi një numër të konsiderueshëm ndryshimesh.
Ndryshimet trajtuan shumicën e rekomandimeve paraprake të OSBE/ODIHR-it, posaçërisht ato që kanë të bëjnë me parimin e barazisë së votës për votim nga jashtë vendit, përbërjen dhe kompetencat e KSHZ-së, barazinë në kuptimin e raportimit mediatik gjatë periudhës zgjedhore, fuqizimin e raportimit financiar dhe revizionimit të partive, duke përmirësuar garancitë për veçimin e partisë nga shteti, aplikimin e afateve brenda të cilave gjykatat do të vendosin rreth kontesteve zgjedhore, si dhe qartësimin e përkufizimit të zbatimit të fushatës dhe të periudhës së fushatës.
Përderisa ndryshimet paraqesin përpjekje për përmirësim të Kodit Zgjedhor, shumë bashkëbisedues të MVZ-së të OSBE/ODIHR-it kanë theksuar se zbatimi i plotë i Kodit ka rëndësi të njëjtë.
Ata gjithashtu kanë shprehur mendimin se ndryshimet e vonuara mund të kenë efekt negativ mbi kuptimin e palëve të përfshira në zgjedhjet të dispozitave të reja dhe mund të ndikojnë mbi aftësinë e tyre për t’i përmbushur detyrat e tyre.
120 deri 123 deputetë zgjedhen sipas sistemit të përfaqësimit proporcional, duke përdorur lista të mbyllura.
Nga ata, 20 deputetë zgjedhën në secilën njësi zgjedhore në vend, me një numër të ngjashëm të votuesve.
Si rezultat i ndryshimeve në Kodin Zgjedhor që u bënë në vitin 2015, deri në 3 deputetë mund të zgjedhën nga një njësi e vetme jashtë vendit.
V. ADMINISTRATA ZGJEDHORE
Zgjedhjet administrohen nga KSHZ, 80 Komisionet Komunale të Zgjedhjeve (KKZ) dhe diku 3,500 Këshilla Zgjedhore (KZ), duke përfshirë dhe 53 këshillat jashtë vendit.
Si pasojë e Marrëveshjes së Përzhinos, përbërja e KSHZ-së është rritur nga shtatë në nëntë anëtarë, duke përfshirë këtu dhe tre ekspertët e pavarur, të zgjedhur nga parlamenti gjatë një procesi të hapur të rekrutimit.
Koalicionet e partive në pushtet dhe ato në opozitë në parlament dërguan nga 3 anëtarë shtesë.
KSHZ e re u emërua nga parlamenti më 16 dhjetor të vitit 2015, që ishte pesë muaj më vonë se si ishte përcaktuar me Marrëveshjen e Përzhinos.
Kryetari i KSHZ-së dhe zëvendësi i tij u zgjodhën nga anëtarët jopartiak.
KKZ-të përbëhen nga pesë anëtarë të cilët KSHZ zgjedh me zgjedhje të rastit nga mesi i punonjësve në administratën shtetërore dhe komunale.
Pasi që mandati i KKZ-ve përfundon më 28 prill, KSHZ duhet emëruar KKZ të reja deri më këtë datë.
KZ përbëhen nga pesë anëtarë – tre zgjedhën me zgjedhje të rastit nga stafi publik dhe nga dy të emëruar nga partitë kryesore në pushtet dhe në opozitë.
Parashtruesi i listës së kandidatëve gëzon të drejtën të emërojë nga një vëzhgues për secilin organ të administratës zgjedhore.
Kodi Zgjedhor përcakton përfaqësim të drejtë të grupeve etnike dhe të gjinive në organet e administratës zgjedhore.
Nga nëntë anëtarët e KSHZ-së, dy janë gra dhe tre janë Shqiptarë etnikë.
Përderisa sipas ligjit, të gjitha seancat duhet qenë publike, KSHZ ka mbajtur dhe takime pune të mbyllura për mediat dhe vëzhguesit.
KSHZ vepron në një ambient të tensionuar politik dhe seancat e tij të gjata tërheqin vëmendjen e mediave.
Më 15 prill, pas një diskutimi midis KSHZ dhe ambasadorët e BE-së dhe SHBA-ve, KSHZ publikisht shqyrtoi dhe votoi me gjashtë vota për se ishin të përgatitur për zbatim të “zgjedhjeve të ndershme dhe demokratike”.
Kryetari i KSHZ-së dhe dy përfaqësuesit e LSDM-së refuzuan të votojnë dhe braktisën takimin.
VI. REGJISTRIMI I VOTUESVE
Gjithë qytetarët mbi moshën 18 vjeçare kanë të drejtën e votimit, përveç nëse nuk u është marrë aftësia e punës, me vendim gjyqësor.
Regjistrimi i votuesve është pasiv, me përjashtim të votuesve që përkohësisht qëndrojnë jashtë vendit dhe të cilët duhet aktivisht të regjistrohen.
Të drejtat e votimit u jepen personave me vendbanim të regjistruar në vend, të cilët posedojnë letërnjoftim ose pasaportë biometrike.
Saktësia e listës zgjedhore mbetet të jetë njëra nga çështjet më të diskutueshme në krizën aktuale politike.
Pas ndryshimeve të Kodit Zgjedhor në vitin 2015, KSHZ mban përgjegjësinë për mbajtjen e listës zgjedhore, duke u bazuar mbi të dhënat e nxjerra nga regjistrat civil dhe të popullatës.
Në shkurt, KSHZ filloi pastrimin e listës zgjedhore, me kontrollet e kryqëzuara të bazave të të dhënave nga 11 institucione shtetërore, si dhe me bërjen e verifikimeve në terren.
Bashkëbiseduesit e MVZ-së të OSBE/ODIHR-it theksuan se procesi kishte dëshmuar se është i ndërlikuar, sfidues për nga metodologjia, si dhe kërkon resurse të shumta.
Nga gjithsej 1.8 milionë votues, janë identifikuar rreth 330,000 votues të cilët kishin nevojë për qartësimin e statusit të tyre.
KSHZ kishte gjurmuar paqëndrueshmëri në bazat e të dhënave dhe në të dhënat e analizuara të cilat do të kishin mund të tregojnë për paqartësi të mundshme, siç janë personat e vdekur që ende mbeten në listat, numri i madh i votuesve të regjistruar në një adresë të vetme, ose votuesit me emra dhe data të njëjta të lindjes.
Rreth 220,000 evidenca janë dërguar për qartësime plotësuese në MPB dhe në disa institucione tjera shtetërore.
KSHZ publikoi një listë me rreth 89,000 qytetarë, të dhënat e regjistrimit e të cilëve duhej të konfirmohej gjatë vizitave të terrenit në vendbanimet e votuesve midis 28 marsit dhe 5 prillit.
Pas një intervenimi të bërë nga Drejtoria për Mbrojtjen e të Dhënave Personale më 30 mars, KSHZ largoi këtë listë nga ueb faqja e tij, së bashku me listën kombëtare me adresat e votuesve.
Mbi 550 përfaqësues të KSHZ-së vizituan shtëpitë e rreth 87,000 votuesve, duke plotësuar pyetësorë të cilët më vonë janë azhurnuar në bazën e të dhënave të KSHZ-së.
Rreth 35,000 votues janë takuar personalisht, ndërsa 41,000 nuk kanë qenë të pranishëm, por të dhënat e tyre prapëseprapë janë kontrolluar.
Mbi 10,000 formularë nuk kanë treguar nëse votuesi është takuar personalisht, ose jo.
KSHZ largoi rreth 1,100 persona të vdekur nga lista zgjedhore dhe për momentin është në pritje të përgjigjes nga MPB lidhur me mijëra evidenca tjera.
Pastrimi i listës zgjedhore do të vazhdojë dhe në periudhën zgjedhore.
Listat zgjedhore pritet të dërgohen për shqyrtim publik nga 25 prilli dhe partitë politike do të mund të kundërshtojnë cilëndo evidencë.
Për herë të parë gjatë këtyre zgjedhjeve, në ditën e zgjedhjeve do të vendosen fotografitë e votuesve në listat zgjedhore.
VII. REGJISTRIMI I KANDIDATIT
Secili votues me të drejtë vote mund të jetë kandidat, përveç atyre që kanë qenë të dënuar me vendim gjyqësor me burgim për më tepër se gjashtë muaj dhe të cilët ende nuk kanë vuajtur dënimin e tyre.
Ligji gjithashtu identifikon një sërë pozitash qeveritare dhe që lidhen me qeverinë, të cilat nuk përputhen me kandidaturën.
Kandidatët mund të emërohen nga partitë politike, koalicionet e partive politike, ose nga grupe të votuesve.
Listat e kandidatëve që dërgohen nga grupe votuesish duhet përmbajtur të paktën 1,000 nënshkrime mbështetëse të votuesve që banojnë në njësitë përkatëse.
Në pajtim me rekomandimin paraprak të OSBE/ODIHR-it, tani votuesi mund të nënshkruajë për mbështetjen e më tepër se një garuesi të mundshëm, por megjithatë, duhet grumbulluar nënshkrimet përpara një përfaqësuesi rajonal të KSHZ-së.
Listat e kandidatëve duhet të dërgohen në KSHZ më së voni deri më 11 maj, që të përfundohet procesi i regjistrimit të kandidatit më së voni deri më 13 maj.
Gjatë një përpjekjeje për të inkurajuar pjesëmarrjen e grave, Kodi Zgjedhor tanimë përcakton se të paktën 40 për qind të kandidatëve duhet t’i takojnë gjinisë më pak të përfaqësuar.
VIII. FUSHATA DHE FINANCIMI I FUSHATËS
Fushata zyrtare zgjedhore do të fillojë më 16 maj, dhe do të përfundojë 24 orë para ditës së zgjedhjeve.
Sipas rekomandimeve paraprake të OSBE/ODIHR-it, shfrytëzimi i resurseve administrative për zbatim të fushatës, duke përfshirë këtu shfrytëzimin e hapësirave të zyrës, pajisjes së zyrës dhe automjeteve zyrtare, janë rreptësisht të ndaluara.
Kodi tani ndalon dhe bërjen e presionit ose frikësimin e votuesve dhe detyron gjithë garuesit zgjedhor të firmosin Kodin mbi Zgjedhjet e Ndershme dhe Demokratike si garanci.
Shpallja falas e afisheve të fushatës lejohet vetëm në zonat që do të përcaktohen nga secila komunë.
Afishet mund të shpallen në godina private vetëm me pëlqimin e pronarit.
Përderisa shumica e formave të zbatimit të fushatës nuk lejohen para 16 majit, reklamimi politik në stendat e afishimit dhe panelet reklamuese është i lejuar.
Partitë politike kanë të drejtën e marrjes me qira të paneleve reklamuese dhe stendave të afishimit në mënyrë transparente.
Kodi Zgjedhor rregullon financimin e fushatave zgjedhore.
Gjithë donacionet dhe shpenzimet që lidhen me fushatën duhet të bëhen nëpërmjet të një xhiro-llogarie.
Personat privat me aftësi veprimi juridik lejohen të dhurojnë deri në kundërvlerën e 3,000 eurove në denarë të Maqedonisë, ndërsa personat juridik mund të dhurojnë deri në 30,000 euro.
Donacionet e huaja ose anonime, si dhe ato nga organizatat shtetërore, fetare dhe bamirëse janë të ndaluara.
Zbritjet që do t’u ofrohen pjesëmarrësve në fushatë nga shtëpitë mediatike do to konsiderohen si donacione.
Secili garues zgjedhor nuk mund të shpenzojë më tepër se 1.80 euro (110 denarë) për votues të regjistruar në njësinë zgjedhore në fjalë.
Garuesi zgjedhor duhet të dërgojë dy raporte të përkohshme dhe raportin përfundimtar financiar.
Në përputhje me rekomandimet paraprake të OSBE/ODIHR-it, tani kërkohet raportimi i specifikuar i shpenzimeve financiare.
Mbikëqyrja e financave të fushatës parimisht zbatohet nga Enti Shtetëror për Revizion.
IX. MEDIAT
Mediat që përbëhen nga një numër i madh i shtëpive mediatike dhe televizionit mbeten të jenë burimi mbizotërues i lajmeve dhe informacioneve.
Bashkëbiseduesit e MVZ-së të OSBE/ODIHR-it kanë shprehur shqetësime lidhur me përkeqësimin e lirisë së mediave për arsye të presionit politik dhe ndërhyrjes së pronarëve në punën e gazetarëve.
Ata gjithashtu kanë nënvizuar nevojën për reforma thelbësore.
Përfaqësuesi i OSBE-së për Lirinë e Mediave gjithashtu ka ftuar autoritetet që “të zbusin presionin mbi mediat dhe të respektojnë shprehjet e lira dhe kritike”.
Kushtetuta, Ligji mbi Mediat dhe Ligji mbi Shërbimet Mediatike Audio dhe Audiovizuale formojnë kornizën ligjore të mediave, që kërkon trajtim të barabartë të partive politike.
Veç kësaj, Kodi i ndryshuar Zgjedhor obligon mediat elektronike të raportojnë mbi zgjedhjet në mënyrë të ndershme, të balancuar dhe të paanshme, duke u ofruar garuesve qasje të drejtë.
Gjithashtu po aplikohen dhe rregullat e rrepta që drejtojnë përfshirjen e lajmeve dhe raportimin mbi aktivitetet e rregullta dhe institucionet komunale gjatë fushatës.
Si pjesë e Marrëveshjes së Përzhinos, janë mbajtur këshillime midis katër partive politike dhe organizatave të shoqërisë civile për të avancuar reformat në shtrirjen mediatike, por megjithatë, ndryshimet që u propozuan nga organizatat e shoqërisë civile janë hedhur poshtë nga parlamenti më 4 prill.
Agjencia për Shërbime Mediatike Audio dhe Audiovizuale (ASHMAA), mediat elektronike dhe autoriteti rregullues, duhet të zbatojë monitorimin e mediave elektronike dhe ato të internetit gjatë periudhës zgjedhore.
Për shkak të mungesës së përkufizimit të qartë të ueb portaleve në Kodin Zgjedhor, ASHMAA nuk ka për qëllim të monitorojë mediat e tilla.
Përderisa gjatë periudhës para fushatës ASHMAA monitoron vetëm mediat elektronike dhe kontrollon shtëpitë mediatike rajonale dhe lokale vetëm në raste të ankesave, ajo do të monitorojë gjithë mediat elektronike pas fillimit të fushatës.
Këshilli për Etikë në Mediat e Maqedonisë (KEMM), që vepron nga fillimi i vitit 2015, është një organ vetë-rregullues, i cili shqyrton ankesat që kanë të bëjnë me përmbajtjen në media.
Më 12 shkurt, shumica e mediave private kanë nënshkruar “Kartën për Raportim Etik gjatë Zgjedhjeve” të KEMM-it, duke u zotuar për raportim të balancuar, të besueshëm, të paanshëm dhe objektiv.
Më herët në janar, edhe transmetuesi publik Radio dhe Televizioni i Maqedonisë (RTM) miratoi “Parimet Etike dhe Profesionale të RTM-së për Përfshirje Mediatike të Procesit Zgjedhor”, me të cilin vendosen udhëzimet e përgjithshme për gazetarët në kuptimin e raportimit mbi zgjedhjet.
Më 7 prill, MVZ i OSCE/ODIHR-it filloi monitorimin kualitativ dhe kuantitativ të tetë kanaleve televizive dhe pesë gazetave ditore.
X. ANKESAT DHE PADITË
Ankesat lidhur me zgjedhjet mund të parashtrohen nga përfaqësues të autorizuar të kandidatëve, nga parashtruesit e listave të kandidatëve, si dhe nga votuesit.
Ankesat shqyrtohen nga KSHZ, dhe për vendimet e tij mund të dërgohen ankesa në Gjykatën Administrative.
Vendimet e Gjykatës Administrative janë përfundimtare.
Pas rekomandimeve paraprake të OSBE/ODIHR-it, ndryshimet në Kodin Zgjedhor të vitit 2015 kanë përshtatur afatet e fundit për shqyrtimin dhe vendimmarrjen lidhur me ankesat që kanë të bëjnë me zgjedhjet.
Ndërkaq, gjithë seancat dëgjimore duhet qenë të hapura për publikun.
Vendimet lidhur me ankesat duhet të publikohen në ueb faqet e Gjykatës Administrative dhe të KSHZ-së.
Deri më tani nuk është parashtruar asnjë ankesë në KSHZ dhe në Gjykatën Administrative.
Në pajtim me rekomandimet paraprake të OSBE/ODIHR-it, KSHZ ka themeluar repartin juridik për shqyrtimin e ankesave.
Ndërkaq, Kodi Zgjedhor fton për themelimin e një sistemi për drejtimin e rasteve dhe ankesave, i cili duhet të futet në përdorim.
XI. PJESËMARRJA E PAKICAVE KOMBËTARE
Marrëdhëniet ndëretnike mbeten të jenë një faktor relevant në politikën e vendit dhe partitë politike priren kryesisht për t’iu qasur komuniteteve të tyre.
Tradicionalisht, partitë që përfaqësojnë komunitetin shqiptar garuan veçmas, ndërsa partitë që përfaqësojnë komunitetet më të vogla janë rreshtuar me forcat më të fuqishme politike në koalicione parazgjedhore.
Këto komunitete më të vogla i kanë shfaqur brengosje MVZ-së të OSBE/ODIHR-it për atë se nuk janë përfshirë në negociatat mbi Marrëveshjen e Përzhinos.
Ata gjithashtu kanë pretenduar se partitë që përfaqësojnë komunitetet më të mëdha shfrytëzojnë resurset administrative dhe punësimet publike për të siguruar mbështetjen e pakicave.
Pas shpërbërjes së parlamentit, VMRO-DPMNE filloi formimin e koalicionit, duke përfshirë kështu disa parti që përfaqësojnë pakicat.
Disa parti tjera të këtij lloji i kanë treguar MVZ-së të OSBE/ODIHR-it se nuk ekzistojnë kushte për zgjedhje të besueshme, dhe si të tilla, ata nuk dëshirojnë të marrin pjesë.
Kodi Zgjedhor përcakton të drejta të posaçme për pakicat.
Në komunat ku komunitetet etnike përbëjnë të paktën 20 për qind të popullatës, ata duhet të jenë të përfaqësuar në KKZ-të dhe KZ-të, si dhe gjithë formularët dhe materialet zgjedhore, duke përfshirë këtu dhe fletëvotimet, duhet të përkthehen dhe në gjuhën e tyre.
Në njësitë ku të paktën 20 për qind të qytetarëve flasin njërën nga gjashtë gjuhët e pranuara zyrtarisht, listat e kandidatëve mund të parashtrohen dhe në këtë gjuhë.
XII. VËZHGUESIT QYTETARË DHE NDËRKOMBËTARË
Kodi Zgjedhor  përcakton vëzhgime të zgjedhjeve nga vëzhgues ndërkombëtarë, si dhe nga vëzhgues qytetarë.
Organizatat qytetare për vëzhgim MOST dhe CIVIL kanë shpallur qëllimin e tyre për t’i vëzhguar këto zgjedhje.
Në këtë fazë, MOST ka 80 vëzhgues në 18 zyra rajonale, ndërsa CIVIL ka 35 vëzhgues në 14 zyra rajonale, si dhe 12 vëzhgues në lëvizje.
Më 5 prill, Policia Financiare ka filluar hetime për MOST-in lidhur me pagesa jashtë vendit të konsulentëve të huaj dhe disa bashkëbisedues të MVZ-së të OSBE/ODIHR-it kanë vënë në pyetje kohën e zbatimit të investigimit të tillë.
XIII. AKTIVITETET E MISIONIT
MVZ i OSBE/ODIHR-it filloi punën e tij në Shkup më 31 mars.
Shefi i Misionit u takua me përfaqësues të Ministrisë së Punëve të Jashtme, të Komisionit Shtetëror të Zgjedhjeve, të partive politike, të Misionit të OSBE-së në Shkup, si dhe me përfaqësues të komunitetit ndërkombëtar.
MVZ themeloi kontakte me palët e përfshira në zgjedhje në të gjitha nivelet.
Asambleja Parlamentare e OSBE-së (AP OSBE) dhe Asambleja Parlamentare e Këshillit të Evropës (APKE) kanë për qëllim të dërgojnë delegacione për vëzhgim në ditën e zgjedhjeve.
Versioni në gjuhën anglishte i këtij Raporti është dokumenti i vetëm zyrtar.
Përkthim jozyrtar është siguruar në gjuhën maqedonishte dhe shqipe.
Zyra e OSBE për Institucione Demokratike dhe të Drejtat e Njeriut
Misioni për Vëzhgimin e Zgjedhjeve
Ish-Republika Jugosllave e Maqedonisë
Zgjedhjet e parakohshme parlamentare, 5 qershor 2016
RAPORTI I PËRKOHSHËM 2
20 prill - 11 maj 2016
13 maj 2016
PËRMBLEDHJE E SHKURTËR
Koalicioni i Organizatës Revolucionare të Brendshme Maqedonase – Partia Demokratike për Unitet Kombëtar Maqedonas dhe dy partive joparlamentare dorëzuan listat e kandidatëve për të garuar në këto zgjedhje.
Tri parti tjera që janë nënshkruese të Marrëveshjes së Përzhinos bëjnë thirrje për shtyrjen e zgjedhjeve.
Atmosfera politike në vend mbetet e tensionuar.
Përderisa opozita dhe disa organizata të shoqërisë civile kërkojnë anulimin e zgjedhjeve dhe thirrin për inkuadrim të shtuar të komunitetit ndërkombëtar në zgjidhjen e krizës, kundër-protestat thirrin që zgjedhjet të mbahen më 5 qershor.
Të gjitha protestat janë në përgjithësi të qeta, por u bënë disa arrestime për dëme që u janë shkaktuar godinave shtetërore dhe përmendoreve.
Misioni për Vëzhgimin e Zgjedhjeve i OSBE/ODIHR ka pranuar pretendime të besueshme të presionit të ushtruar mbi punonjësit në sektorin publik për të marrë pjesë në kundër-protestat, por megjithatë, nuk janë ngritur ankesa zyrtare për këtë.
Komisioni Shtetëror i Zgjedhjeve (KSHZ) vazhdon punën e vet në një ambient shumë të tensionuar politik.
Që nga 15 prilli, dy anëtarët e emëruar nga LSDM nuk kanë marrë pjesë në seancat e KSHZ.
Edhe krahas obligimit ligjor për t’u takuar publikisht, KSHZ ka mbajtur dy seanca të mbyllura për publikun, dhe vendimet e tij nuk janë publikuar në mënyrë sistematike në ueb faqen e tyre.
Shumë zyra rajonale të KSHZ janë ankuar për mungesën e resurseve dhe mbështetjen e pamjaftueshme nga selia.
Më 28 prill, KSHZ emëroi anëtarë të ri në Komisionet Komunale të Zgjedhjeve (KKZ), duke siguruar përfaqësimin minimum gjinor dhe etnik, të kërkuar me ligj.
Nga katër partitë kryesore në parlament, si duket, vetëm partia në pushtet ka emëruar anëtarët e vet në Këshillet Zgjedhorë (KZ).
Pasi një numër i madh i KKZ-ve ende nuk janë funksionale, emërimi i anëtarëve të KZ po shtyhet edhe për disa ditë.
Parregullsitë e pretenduara në listën e votuesve, siç janë votuesit fiktivë dhe praktikat tjera të mashtrimit shfrytëzohen si argumente kryesore për shtyerjen e zgjedhjeve.
Raporti i Progresit i KSHZ lidhur me azhurnimin e listave të votuesve deri më tani nuk ka zbuluar prova për mashtrime në regjistrimin e votuesve.
Diku 1.8 milionë votues kanë mund të kontrollojnë në mënyrë elektronike vetëm të dhënat e tyre, por jo dhe të qytetarëve tjerë, ashtu siç parashihet me ligjin.
KSHZ nuk ka publikuar listat e votuesve në internet, për arsye të vendimit të Drejtorisë për Mbrojtjen e të Dhënave Personale.
Me ankesën e KSHZ, mbetet që Gjykata Administrative të vendos në lidhje me këtë lëndë.
Raporti i parë i vëzhgimit i Agjencisë për Shërbime Mediatike Audio dhe Audiovizuale ka konstatuar se transmetuesit privat Allfa, Kanall 5, Kanall 5+, Sitell dhe Nova deri më tani kanë dështuar në transmetimin e përfshirjes objektive, të drejtë dhe të paanshme.
Ai më tej konstaton se katër mediat e para të numëruara më lartë kanë koordinuar politikat e tyre redaktuese.
Raporti paraprak i OSBE/ODIHR mbi vëzhgimin e të dhënave të mediave tregon se transmetuesi publik RTM-1 deri më tani ka ofruar informacione të kufizuara lidhur me ngjarjet politike.
Transmetuesit publik RTM-2 dhe Alsat-M kanë ofruar përfshirje më të madhe për partitë shqiptare.
Ndërkaq, transmetuesit privat Sitell, Kanall 5 dhe Allfa shfaqin anshmëri për VMRO-DPMNE dhe kundër LSDM, ndërsa transmetuesit privat Tellma dhe Vesti 24 janë më të balancuar.
Deri më tani nuk janë ngritur ankesa zyrtare përpara KSHZ ose gjykatave.
Disa institucione shtetërore kanë vendosur linje telefonike për denoncim të cenimeve zgjedhore.
KONTEKSTI POLITIK DHE AMBIENTI PARA FUSHATËS
Atmosfera politike në vend mbetet të jetë e tensionuar.
Organizata Revolucionare e Brendshme Maqedonase – Partia Demokratike për Unitet Kombëtar Maqedonas (VMRO-DPMNE) mban qëndrimin se mbajtja e zgjedhjeve me 5 qershor është rrugëdalja e vetme nga kriza politike aktuale, ndërsa Lidhja Social-Demokrate e Maqedonisë (LSDM) fton për shtyerjen e zgjedhjeve deri në implementimin e Marrëveshjes së Përzhinos.
Bashkimi Demokratik për Integrim (BDI) dhe Partia Demokratike Shqiptare (PDSH) kanë kumtuar se ata janë për zgjedhje përfshirëse me të gjitha partitë që marrin pjesë.
Shumë nga bashkëbiseduesit e MVZ të OSBE/ODIHR ftojnë për inkuadrim të shtuar të komunitetit ndërkombëtar në zgjidhjen e krizës.
Përpjekja e 22 prillit e Bashkimit Evropian dhe Shteteve të Bashkuara për të ndërmjetësuar krizën politike u prit nga LSDM me deklaratën se ata nuk do të marrin pjesë përderisa nuk tërhiqet falja e presidentit lidhur me skandalin e përgjimeve dhe përderisa zgjedhjet nukshtyhen.
Diskutimet vazhdojnë, pasi ka kaluar afati i fundit i 11 majit për emërimin e kandidatëve, dhe një numër i madh i partive nuk do të marrin pjesë, duke përfshirë këtu LSDM, BDI dhe PDSH.
Protestat dhe kundër-protestat vazhdojnë në Shkup dhe në shumë qytete tjera.
Lëvizja qytetare Protestiram (Protestoj) kryesisht fton për shtyerjen e zgjedhjeve, anulimin e faljes së presidentit dhe dorëheqjen e presidentit.
Protestat kryesisht kanë qenë të qeta, por megjithatë, janë bërë disa arrestime pasi godina shtetërore dhe përmendore ishin spërkatur me ngjyrë.
Edhe pse përfaqësuesit e Protestiram mbajnë pavarësinë e tyre nga çdo parti politike, VMRO-DPMNE prapëseprapë pretendon se protestat janë orkestruar nga LSDM.
Kundër-protestat e organizuara nga Lëvizja Qytetare për Mbrojtje (GDOM) mbështet pozitën qeveritare, duke ftuar që zgjedhjet të mbahen më 5 qershor.
MVZ i OSBE/ODIHR ka pranuar pretendime të besueshme të ushtrimit të presionit mbi një punonjës në sektorin publik për të marrë pjesë në kundër-protesta, duke përfshirë këtu kërcënime për humbje të vendit të punës, por megjithatë, nuk është ngritur asnjë padi zyrtare deri më tani.
Disa bashkëbisedues të MVZ të OSBE/ODIHR ia kanë mveshur këtë kulturës së ekzistimit të frikës nga ndëshkimi në kompanitë dhe institucionet shtetërore.
Kodi i ri Zgjedhor mundëson përdorimin e stendave të afishimit dhe paneleve të reklamimit për reklamim politik që nga 20 dhjetori 2015.
Megjithatë, shumë komuna si duket, nuk janë të vetëdijshme për dispozitat e reja dhe KSHZ ende nuk ka ndarë hapësirën.
ADMINISTRATA ZGJEDHORE
Komisioni Shtetëror i Zgjedhjeve (KSHZ) filloi përgatitjet administrative për zgjedhjet dhe solli një kalendar zgjedhor me afate të fundit ligjore, si dhe buxhetin për administrimin e zgjedhjeve.
KSHZ ka mbajtur seanca të rregullta me vetëm shtatë anëtarë, pasi që dy anëtarët e emëruar nga LSDM nuk kanë marrë pjesë në seancat publike që nga 15 prilli.
Edhe krahas obligimit ligjor, KSHZ ka mbajtur dy seanca pa ftuar mediat dhe vëzhguesit.
Veç kësaj, vendimet e tij formale nuk janë publikuar në mënyrë sistematike në ueb faqen e tij.
KSHZ vazhdon punën në një ambient shumë të tensionuar politik dhe me kritikën nga opozita dhe disa organizata të shoqërisë civile, të cilat pretendojnë se nuk ka kushte për mbajtjen e zgjedhjeve më 5 qershor.
Organizatat e shoqërisë civile MOST dhe CIVIL kanë kritikuar KSHZ për “dështimin në pastrimin e listave të votuesve” dhe për “dhënien e kushteve për zgjedhje të ndershme dhe të besueshme”.
Në një seancë publike, KSHZ ka refuzuar të gjitha këto pretendime dhe disa nga anëtarët e vet kanë akuzuar të dy organizatat për pasje të lidhshmërisë me LSDM.
Punonjësit në zyrat rajonale të KSHZ që janë vizituar nga MVZ të OSBE/ODIHR, si duket i janë përkushtuar punës së vet, por shumica e tyre janë ankuar për mungesën e resurseve të nevojitura dhe mbështetjes së pamjaftueshme që pranojnë nga selia.
Pasi mandati katër-vjeçar i komisioneve komunale të zgjedhjeve (KKZ) skadoi më 28 prill, KSHZ caktoi anëtarë të ri të KKZ-ve.
Seleksionimi u bë sipas rastit, nga mesi i nëpunësve publik, nëpërmjet të një programi kompjuterik.
U respektua në masë të madhe përfaqësimi minimum i gjinive dhe etnive, ashtu siç kërkohet me ligj.
Në mesin e të seleksionuarve, 47 për qind të anëtarëve të KKZ-ve janë gra.
Si duket, një numër i madh i KKZ-ve nuk është funksional.
Pasi caktimi i anëtarëve të tyre nuk ishte harmonizuar me kalendarin e zgjedhjeve të vitit 2016, anëtarët e ri nuk kanë pranuar asnjë trajnim përpara se të fillonin me zbatimin e detyrave të tyre.
Veç kësaj, MVZ i OSBE/ODIHR ishte informuar se disa nga anëtarët e ri nuk kanë qenë në dijeni për angazhimet e tyre.
Rreth 40 anëtarë të KKZ-ve kanë kërkuar nga KSHZ ta anulojë seleksionimin e tyre për arsye shëndetësore, përkatësi ndonjë partie politike, ose për arsye të mungesës së arsimimit të duhur.
Deri më afatin e 5 majit, si duket, nga katër partitë kryesore parlamentare, vetëm VMRO-DPMNE ka emëruar përfaqësuesit e vet në Këshillat Zgjedhore (KZ).
Emërimi i anëtarëve të KZ skadonte ditën e nesërme, por në shumicën e KKZ-ve akoma nuk ishin caktuar KZ.
REGJISTRIMI I VOTUESVE
Pas një përpjekjeje tremujore për pastrimin e regjistrit të votuesve, parregullsitë e pretenduara, siç janë votues fiktivë dhe praktika tjera të mashtrimit, akoma po shfrytëzohen si një nga argumentet kryesorë për shtyerjen e zgjedhjeve.
Raporti i Progresit i KSHZ i 26 prillit mbi azhurnimin e listave të votuesve nuk ka zbuluar prova të mashtrimeve në regjistrimin e votuesve deri më tani.
Pothuajse gjithë 300,000 evidencat parimisht të identifikuara si të kontestueshme, tani janë quajtur të vlefshme.
Janë bërë ndryshime të vogla, kryesisht me mënjanimin e personave të vdekur.
KSHZ ka zbatuar një verifikim plotësues të bazave elektronike të të dhënave për rreth 47,000 votues të cilët nuk janë takuar personalisht gjatë verifikimeve të terrenit të zbatuara nga 28 mars deri më 5 prill.
Kjo ka çuar drejt ndryshimeve të vogla në regjistër.
KSHZ po zbaton hulumtim plotësues të rreth 4,100 votuesve, statusi i të cilëve është vënë në pyetje si rezultat i një verifikimi në internet.
Shumë bashkëbisedues të OSBE/ODIHR, duke përfshirë këtu dhe stafin rajonal të KSHZ, kanë ngritur dyshime rreth dobishmërisë së verifikimeve të terrenit në përgjithësi.
Si përgjigje ndaj 45 kërkesave me shkrim të KSHZ, Ministria e Punëve të Brendshme (MPB) ka dërguar evidenca të verifikuara të qytetarëve.
Shumica e këtyre kërkesave ishte nënshkruar vetëm nga zëvendës ministri, pasi ministri, i cili përfaqëson LSDM, kishte refuzuar të nënshkruante, me argumentimin se më tepër kohë është nevojitur për zbatimin e verifikimeve të sakta.
Përderisa përfaqësuesit e LSDM në KSHZ vunë në pyetje ligjshmërinë e dokumenteve të tilla, KSHZ vendosi t’i pranonte ato.
Veç kësaj, ministri i MPB kërkoi nga KSHZ të largonte rreth 130,000 votues të cilët posedojnë pasaporta, por nuk kanë letërnjoftim të vlefshëm, për të cilët ai kishte pretenduar se nevojitet të provohet vendqëndrimi i tyre.
KSHZ refuzoi këtë kërkesë në bazë të asaj se ligji përcakton regjistrimin e votuesve ose me letërnjoftim të vlefshëm, ose me pasaportë.
Një shqetësim aktual për KSHZ janë të ashtuquajturit “Votuesit nga Pusteci”: qytetarë këta që jetojnë në Shqipëri, kualifikimi i të cilëve për votim mbetet i dyshimtë, për arsye të statusit të paqartë të vendbanimit.
Këta persona gjoja janë shtuar në listat e votuesve në komunën Qendër të Shkupit, për të ndikuar rezultatin e zgjedhjeve lokale.
Sipas përfaqësuesve të MPB, rreth 349 letërnjoftime janë shfuqizuar për arsye se votues të caktuar nuk gëzojnë të drejtën për t’u regjistruar në vendbanimin konkret.
Ashtu siç kërkohet me ligj, inspektimi publik i listave të votuesve, që përmbajnë rreth 1.8 milionë votues, u zbatua nga 25 prilli deri më 9 maj në 34 zyrat rajonale dhe lokale të KSHZ.
Asnjë ekstrakt nga listat zgjedhore e as bazat e të dhënave nuk u vënë në dispozicion votuesve për t’i kontrolluar të dhënat e regjistrimit të qytetarëve tjerë.
Në vend të kësaj, votuesit mund të kontrollonin vetëm të dhënat e tyre personale.
Megjithatë, kjo gjë nuk u zbatua në mënyrë të njëtrajtshme anembanë vendit: përderisa në disa zyra ata do të mund të bënin këtë me numrin e tyre amë, në disa zyra tjera kjo gjë ishte e mundshme vetëm me emrin e tyre, adresën dhe numrin e vendvotimit.
Që nga 9 maji, 4,700 votues kanë verifikuar saktësinë e të dhënave të tyre.
KSHZ nuk ka publikuar listat e votuesve në ueb faqen e tij, siç kërkohet me ligj, për shkak të vendimit të Drejtorisë për Mbrojtjen e të Dhënave Personale, me të cilin ndalohet publikimi i të dhënave personale të votuesve, ku përfshihet dhe emri, mbiemri, gjinia, adresa, data e lindjes dhe numri i vendvotimit.
KSHZ është ankuar për vendimin në Gjykatën Administrative,16 e cila ende nuk ka sjellë një vendim për këtë lëndë.
Më 14 maj, KSHZ patjetër duhet dërguar partive politike listat e votuesve, të cilat më tej do të kenë pesë ditë për të kërkuar ndryshime.
Azhurnimi i listës së votuesve planifikohet të përmbyllet më 22 maj.
REGJISTRIMI I KANDIDATËVE
Afati i fundit për dërgimin e listave të kandidatëve ishte 11 maj.
Nga katër partitë më të mëdha parlamentare, vetëm koalicioni VMRO-DPMNE dorëzoi listat e kandidatëve.
Veç kësaj, dy parti joparlamentare, Lëvizja Nacionale për Maqedoninë dhe Partia Social Demokrate e Maqedonisë, emëruan kandidatët e tyre.
Nuk u dorëzuan lista të pavarura nga grupe qytetarësh.
KSHZ do të kontrollojë listat për pranueshmërinë e kandidatëve dhe përfaqësimin e kërkuar gjinor.
Regjistrimi i kandidatëve do të përmbyllet më 14 maj dhe ankesa ndaj vendimeve të KSHZ për mosregjistrim mund të dorëzohen në Gjykatën Administrative.
MEDIAT
Agjencia për Shërbime Mediatike Audio dhe Audiovizuale (ASHMA) monitoron mediat e transmetimit gjatë periudhës zgjedhore.
Më 28 prill, Agjencia lëshoi raportin e parë, i cili u fokusua në transmetuesit kombëtarë, në të cilin u përfshinë 10 ditët e para të kësaj periudhe.
Raporti erdhi në përfundim se transmetuesit privat Allfa, Kanall 5, Kanall 5+, Sitell dhe Nova kanë dështuar të ofrojnë përfshirje objektive dhe të paanshme të ngjarjeve, siç parashihet me Nenin 61 të Ligjit mbi Shërbimet Mediatike Audio dhe Audiovizuale.
Raporti gjithashtu erdhi në përfundim se katër mediat e para, të numëruara më lartë, kanë koordinuar politikat e tyre redaktuese.
Kodi Zgjedhor kërkon nga transmetuesi publik të organizojë debate midis partive në pushtet dhe partive në opozitë.
RTM-1 bëri përpjekje për të mbajtur dy debate midis VMRO-DPMNE, LSDM, BDI dhe PDSH, por vetëm VMRO-DPMNE vendosi të merrte pjesë, dhe vetëm një herë.
RTM-1 gjithashtu organizoi një debat midis Opsionit Qytetar për Maqedoninë dhe Partisë Socialiste të Maqedonisë, ku Partia e re Social-Demokrate dhe Partia Demokratike Liberale vendosën të mos merrnin pjesë, edhe pse ishin ftuar.
MVZ i OSBE/ODIHR vazhdon monitorimin mediatik kualitativ dhe kuantitativ të tetë kanaleve televizive dhe pesë gazetave ditore.
Të dhënat preliminare mbi monitorimin e mediave të MVZ të OSBE/ODIHR për periudhën nga 15 prill deri më 11 maj tregon se televizioni publik RTM-1 ua përkushton përfshirjen më të madhe aktiviteteve të qeverisë, pastaj vijojnë raportimet mbi VMRO-DPMNE dhe SDSM.
Të gjitha partitë tjera politike kanë pranuar një përfshirje të kufizuar.
Shërbimi në gjuhën shqipe i RTM-2 dhe transmetuesi privat Alsat-M kanë dhënë më tepër përfshirje të partive politike shqiptare, posaçërisht BDI.
Nga 15 prill deri më 11 maj, stacionet më popullore private Sitell dhe Kanall 5, së bashku me Allfa, kanë prezantuar qasje të ngjashme në përfshirjen e lajmeve, duke i kushtuar më tepër kohë VMRO-DPMNE, LSDM dhe qeverisë.
Toni i përfshirjes ka qenë kryesisht pozitiv dhe neutral për VMRO-DPMNE dhe për kundër-protestat, dhe kryesisht negativ për LSDM dhe protestat që ftojnë për shtyerjen e zgjedhjeve.
Tellma dhe Vesti 24 deri më tani kanë ofruar përfshirje të barabartë të VMRO-DPMNE dhe LSDM.
Garuesit zgjedhor janë të autorizuar për të furnizuar reklamime të paguara politike gjatë periudhës së fushatës zyrtare.
ASHMA ka informuar MVZ të OSBE/ODIHR se gjithsej 107 transmetues kanë publikuar listat e çmimeve, ndërsa 24 transmetues kanë informuar ASHMA se nuk do të shesin reklama politike.
Veç kësaj, 7 gazeta dhe 12 ueb portale kanë dërguar listat e tyre të çmimeve.
KUNDËRSHTIMET DHE ANKESAT
KSHZ akoma nuk ka miratuar një udhëzim për sjellje të vendimeve lidhur me ankesat dhe paditë.
Sistemi elektronik për administrimin e rasteve dhe ankesave, që kërkohet nga Kodi Zgjedhor, ende nuk është zhvilluar.
Deri më tani nuk janë pranuar ankesa zyrtare as në KSHZ e as në gjykatat.
Janë vendosur linje telefonike nga disa institucione: Ministria e Shoqërisë Informatike dhe Administratës – që punonjësit në sektorin publik të mund të denoncojnë çdo presion të ushtruar mbi ta e që ka të bëjë me zgjedhjet;20 Avokati i Popullit – për qytetarët të denoncojnë shkelje të të drejtave të tyre të zgjedhjes; dhe Prokuroria Publike – për qytetarët dhe organizatat e shoqërisë civile të denoncojnë çfarëdo dyshimi për aktivitet kriminel lidhur me zgjedhjet.
Sipas këtyre institucioneve, shumë pak thirrje janë pranuar dhe asnjëra nuk ka të bëjë me shkelje serioze.
Prokuroria Publike ka pranuar 16 pretendime ose ankesa, nga të cilat 2 janë referuar në prokurorinë publike themelore, me udhëzimin që të procedojë urgjentisht dhe të raportojë në përgjigje.
Nuk janë gjetur baza të dyshimit për aktivitet kriminel në pretendimet tjera.
PJESËMARRJA E PAKICAVE KOMBËTARE
Çështjet ndëretnike nuk paraqesin një faktor të spikatur në krizën politike aktuale.
Anëtarët e komuniteteve pakicë dhe partitë që përfaqësojnë ato, posaçërisht shqiptarët etnik, kanë marrë pjesë në protestat anembanë vendit, individualisht, me komunitete tjera dhe si pjesë të Lëvizjes Protestiram.
Edhe i ashtuquajturi bllok jashtëparlamentar i partive më të vogla shqiptare (LR-PDSH, Rilindja Demokratike Kombëtare dhe BESA) iu bashkëngjit protestave.
Në disa zona siç është Tetova, protesta kishte karakter ndëretnik, me simbolet e shfaqura bashkërisht të flamurit të shtetit, si dhe të simboleve të komunitetit shqiptar dhe të atij rom.
Partitë që përfaqësojnë komunitetin rom dhe organizatat e shoqërisë civile që përfaqësojnë të drejtat e tyre shprehen shqetësim tek MVZ të OSBE/ODIHR se komuniteti mund të jetë i lakueshëm ndaj presionit politik dhe të shes dhe blejë vota.
AKTIVITETET E MISIONIT
MVZ i OSBE/ODIHR vazhdoi aktivitetet e tij të rregullta, pra, mbajtja e takimeve me zyrtarë shtetërorë, përfaqësues të partive politike, me administratën zgjedhore, me përfaqësues të mediave dhe të shoqërisë civile dhe me misionet diplomatike.
Vëzhguesit afatgjatë nga MVZ të OSBE/ODIHR vazhdojnë vëzhgimin e përgatitjeve zgjedhore në rajonet dhe përgatiten për shpërndarjen e vëzhguesve afatshkurtër.
Më 22 prill u mbajt një takim informativ për komunitetin diplomatik dhe organizatat ndërkombëtare.
MVZ i OSBE/ODIHR gjithashtu informoi dhe një delegacion të Kuvendit Parlamentar të Këshillit të Evropës.
Versioni në gjuhën angleze i këtij raporti është dokumenti i vetëm zyrtar.
Sigurohen përkthime jozyrtare në gjuhën shqipe dhe maqedonase.
MISIONI NDËRKOMBËTAR PËR VËZHGIMIN E ZGJEDHJEVE
Ish-Republika Jugosllave e Maqedonisë Zgjedhjet lokale, 15 tetor 2017
DEKLARATË PËR GJETJET DHE PËRFUNDIMET PARAPRAKE
PËRFUNDIMET PARAPRAKE
Mbajtja e zgjedhjeve lokale më 15 tetor kontribuoi për përforcimin e besimit në procesin demokratik.
Zgjedhjet u mbajtën në një ambient konkurrues, ku kandidatët, në përgjithësi, kishin mundësi të bëjnë fushatë pa kufizime dhe liritë themelore, në përgjithësi, u respektuan.
Megjithatë, gjatë periudhës parazgjedhore kishte pretendime të besueshme për blerje të votave, presion mbi votuesit dhe pati raste të izoluara të dhunës.
Në përgjithësi, mediat e monitoruara ofruan mbulim të paanshëm të garuesve dhe e lehtësuan mundësinë për debat politik.
Përkundër sfidave organizative, administrata zgjedhore, në përgjithësi, siguroi që votuesit ta kenë mundësinë për ta ushtruar të drejtën e tyre të votës.
Dita e zgjedhjeve,  në  përgjithësi,  kaloi  në  mënyrë  të  rregullt,  edhe  pse  u  vërejtën  disa  parregullsi procedurale.
Korniza ligjore i ofron të drejtat dhe liritë fundamentale, duke përfshirë edhe mbrojtjen e të drejtave të pakicave dhe ofron një bazë të mirë për mbajtjen e zgjedhjeve demokratike.
Edhe pse me ndryshimet e bëra në vitet e fundit janë trajtuar një numër i rekomandimeve të mëparshme të OSBE/ODIHR-it dhe të Këshillit të Evropës, megjithatë kanë  mbetur disa mangësi, duke përfshirë kufizimet për regjistrimin e kandidatëve të pavarur dhe të drejtat e kufizuara për mjete juridike.
Ndryshimi i vonshëm i Kodit zgjedhor, që rezultoi me ndryshimin e përbërjes së Komisionit Shtetëror Zgjedhor (KSHZ) është në kundërshtim me praktikën e mirë ndërkombëtare.
Në  përgjithësi,  edhe  pse  KSHZ-ja  arriti  t’i  administrojë  zgjedhjet,  diskutimet  e  saj  për  çështje kontestuese politike dhe përfshirja e panevojshme e sekretariatit të saj në punën operative, në disa raste rezultoi me tejkalimin e afateve kohore.
Kjo e vonoi fushatën gjithëpërfshirëse të KSHZ-zë për edukim të votuesve.
Disa rregulla të KSHZ-së ishin në kundërshtim me ligjin.
Mbledhjet e KSHZ-së ishin të hapura për vëzhguesit, megjithatë shpeshherë vendimet e rëndësishme u morën në mbledhje të mbyllura.
Vetëm  disa  komisione  të  nivelit  të  mesëm  ndërmorrën  iniciativa  për  ta  përmirësuar transparencën e punës së tyre.
Pozitive ishin hapat që u ndërmorrën për ta lehtësuar të drejtën e votës për personat me pengesa.
Për këto zgjedhje janë regjistruar gjithsej 1.814.644 votues.
Gjatë verifikimit onlajn dhe personal të listave  zgjedhore  u  kërkua  vetëm  një  numër  i  vogël  i  ndryshimeve.
Si  rezultat  i  kësaj,  shumë bashkëbisedues të vëzhguesve ndërkombëtarë vërejtën besim të shtuar në integritetin e regjistrit të votuesve,  kurse  disa  të  tjerë  vazhduan  të  shprehin  shqetësim  për  këtë,  duke  përfshirë  edhe implementimin e kërkesës për vendbanim.
Pas një procesi inkluziv të regjistrimit, 19 parti politike dhe koalicione, si dhe 65 grupe votuesish, paraqitën gjithsej 258 kandidatë për kryetarë të komunave dhe 370 lista me kandidatë për këshillat komunalë.
Votuesve iu ofruan një varg mundësish për të zgjedhur, dhe në shumë komuna pati numër të madh të garuesve.
Përbërja e KSHZ-së e përmbushi kërkesën për përfaqësim gjinor prej 30 për qind në administratën zgjedhore.
Megjithatë, kjo nuk është respektuar gjithmonë në nivelet më të ulëta.
Jo të gjitha listat me kandidatë e respektuan kërkesën ligjore për balanc gjinor, megjithatë ato u regjistruan.
Çështjet që   kanë të bëjnë me pjesëmarrjen e grave në jetën publike nuk u trajtuan në fushatë.
Fushata është e rregulluar në mënyrë gjithëpërfshirëse me ligj dhe në përgjithësi ofron kushte për terren të barabartë për garim.
Fushata u zhvillua në një ambient ku liritë fundamentale për tubim dhe liri të shprehjes u respektuan në përgjithësi.
Megjithatë, kishte disa incidente të izoluara, të motivuara politikisht, që përfshinin sulme ndaj shtabeve zgjedhore dhe dhunë ndaj një kandidati.
Partitë më të mëdha bënë fushatë për çështjet shtetërore të stabilitetit dhe të integrimeve, si dhe për çështjet e shërbimeve komunale dhe infrastrukturës.
Edhe pse rregullat për financimin e fushatës janë përmirësuar në vitet e fundit, në përputhje me rekomandimet e mëparshme, ato nuk siguruan transparencë të plotë adekuate për shkak të mungesës së  kërkesës  për  revizion  të  raporteve  të  përkohshme,  si  dhe  për  shkak  të  kompetencave  të pamjaftueshme për mbikëqyrje të Entit shtetëror për revizion.
U dorëzuan vetëm një përqindje e vogël e raporteve të përkohshme.
Monitorimi i mediave nga ana MVZ-së së OSBE/ODIHR-it tregoi se mediat publike u ofruan të gjithë kandidatëve minutazh pa pagesë në periudhën me shikim më të madh, mirëpo vetëm një numër i vogël i kandidatëve e shfrytëzuan atë.
Dy partitë më të madhe dominuan në reklamimin me pagesë në mediat private.
Debatet televizive ishin të organizuara mirë, megjithatë, jo të gjithë kandidatët e ftuar morën pjesë në to.
Organi mediatik që është përgjegjës për të siguruar mbulim të balancuar dhe të paanshëm mediatik, inicioi gjashtë procedura kundërvajtëse për shkelje nga ana e mediave.
Marrëdhëniet ndëretnike luajtën rol në këto zgjedhje.
Edhe pse disa parti kërkuan vota përtej kufinjve etnikë, shumica e listave me kandidatë e pasqyruan përbërjen etnike të komunës së caktuar.
Janë vërejtur disa raste të fushatës konfrontuese ndërmjet kandidatëve që i takojnë bashkësisë së njëjtë.
Korniza  ligjore  nuk  ofron  plotësisht  mjete  efektive  ligjore  për  kontestet  zgjedhore,  që  është  në kundërshtim me përkushtimet e OSBE-së.
KSHZ-ja pranoi vetëm disa ankesa deri në ditën para mbajtjes  së  zgjedhjeve.
Edhe  pse  u  paraqitën  shqetësime  për  keqpërdorimin  e  burimeve administrative, blerjen e votave dhe presionet ndaj votuesve, vetëm disa ankesa janë parashtruar para organeve të tjera, disa nga të cilët janë duke u shqyrtuar.
Një numër i bashkëbiseduesve e informuan MVZ-në  e  OSBE/ODIHR-it  dhe  Kongresin  e  Autoriteteve  Lokale  dhe  Rajonale  të  Këshillit  të Evropës se nuk kishin besim në aftësinë e administratës zgjedhore dhe të gjykatave për t’i shqyrtuar në mënyrë të pavarur rastet që kanë të bëjnë me zgjedhjet.
Qasja e vëzhguesve qytetarë në të gjitha fazat e procesit kontribuoi për të pasur transparencë dhe ofroi vlerësim  jopartiak  të  zgjedhjeve.
Gjithsej  3.000  vëzhgues  qytetarë  u  akredituan  për  t’i  ndjekur procedurat në ditën e votimit.
Votimi i hershëm dhe dita e zgjedhjeve kaluan në mënyrë të rregullt në pjesën më të madhe të vendit.
Personat e angazhuar në zgjedhje, në përgjithësi, në mënyrë efikase e lehtësuan votimin dhe iu përmbajtën procedurave të parapara.
Megjithatë, vëzhguesit ndërkombëtarë vërejtën disa parregullsi që përsëriten, duke përfshirë votimin familjar/grupor dhe komprometimin e fshehtësisë së votës.
Gjatë nxjerrjes së rezultateve, shumica e KZK-ve i ndoqën procedurat.
Në 14 KZK, vëzhguesit nuk kishin qasje të mjaftueshme në procesin e futjes së të dhënave, gjë që e kufizoi transparencën.
KSHZ-ja filloi t’i publikojë rezultatet preliminare një kohë të shkurtë pas mbylljes së vendvotimeve, që kontribuoi për transparencë, megjithatë rezultatet nuk ishin të ndara sipas vendvotimeve, që e kufizoi këqyrjen e tyre.
GJETJET PARAPRAKE
Sfondi
Pas zgjedhjeve të parakohshme parlamentare të vitit 2016, formimi i qeverisë u paraqit si sfidë.
Partia Organizata e Brendshme Revolucionare Maqedonase  – Partia Demokratike për Unitet Kombëtar Maqedonas (VMRO-DPMNE) nuk arriti marrëveshje me partnerin e saj tradicional të koalicionit, Bashkimin Demokratik për Integrim (BDI).
Përkundrazi, BDI-ja dhe partitë e tjera të shqiptarëve etnikë e mbështetën Lidhjen Social Demokratike të Maqedonisë (LSDM), mirëpo kryetari i shtetit nuk ua dha atyre mandatin për të formuar qeveri.
Më 27 prill, pas disa përpjekjeve të pasuksesshme, u zgjodh kryetari i Kuvendit, gjë që shkaktoi konfrontim në Kuvend dhe rezultoi me sulm ndaj deputetëve, duke përfshirë anëtarë të lartë të LSDM-së dhe të Aleancës për shqiptarët (ASH).
Kriza politike u qetësua vetëm pasi kryetari i shtetit ia dha mandatin LSDM-së që të formojë qeveri, e cila u krijua më 31 maj, pas një vonese gjashtëmujore.
Kjo vonesë rezultoi me shtyrjen e zgjedhjeve lokale.
Në korrik, qeveria i miratoi reformat ekonomike, gjyqësore dhe politike, si dhe planin për trajtimin e problemit me keqpërdorimin e burimeve administrative, presionin mbi nëpunësit publik, mbulimin jo të balancuar mediatik dhe mungesën e transparencës së administratës zgjedhore.
Aspiratat  shumëvjeçare  të  vendit  për  anëtarësim  në  Bashkimin  Evropian  (BE)  dhe  në  NATO, përqindja e lartë në vazhdimësi e papunësisë dhe niveli i lartë i emigrimit e formuan sfondin e këtyre zgjedhjeve.
Mënyra e mbajtjes së zgjedhjeve lokale nga shumica e bashkëbiseduesve të MVZ-së së OSBE/ODIHR-it u konsiderua si test për besueshmërinë e qeverisë së re, që mund të ndikojë në proceset e integrimit në BE dhe NATO, që janë në zhvillim e sipër.
Momentalisht, 55 nga 80 komuna udhëhiqen nga VMRO-DPMNE-ja, ndërsa LSDM-ja ka 4 kryetarë komunash me përkatësi partiake.
Korniza ligjore dhe sistemi zgjedhor
Zgjedhjet kryesisht janë të rregulluara me Kushtetutën e vitit 1991 dhe Kodin zgjedhor (KZ) të vitit 2006.
Kushtetuta i përcakton të drejtat dhe liritë fundamentale, duke përfshirë edhe mbrojtjen e të drejtave të pakicave, ndërsa KZ-ja në përgjithësi ofron një bazë të mirë për mbajtjen e zgjedhjeve demokratike.
Që nga miratimi i saj, KZ-ja ka pësuar disa ndryshime pozitive, shumica e të cilave janë  në  përputhje  me  rekomandimet  e  mëparshme  të  OSBE/ODIHR-it  dhe  të  Komisionit  për Demokraci nëpërmjet Ligjit (Komisionit të Venedikut), të Këshillit të Evropës, veçanërisht sa i përket parimit për ndarjen e shtetit nga partia dhe rregullativës për financimin e fushatës.
Megjithatë, kanë mbetur disa mangësi që kanë të bëjnë me një numër aspektesh ligjore, duke përfshirë kufizimet e panevojshme për regjistrimin e kandidatëve të pavarur dhe të drejtat e kufizuara për mjete ligjore.
Në vitin 2017, u futën edhe dy ndryshime kyçe në KZ: u ndryshua periudha e mbajtjes së zgjedhjeve lokale prej majit në tetor dhe Kuvendi u autorizua që ta ndryshojë përbërjen e Komisionit shtetëror zgjedhor (KSHZ).
Rregullat e KSHZ-së i plotësojnë aspektet e ndryshme të legjislacionit zgjedhor.
Megjithatë, disa rregulla u miratuan ose u ndryshuan vonë, e disa ishin në kundërshtim me ligjin.
Këto faktorë të kombinuar e sfiduan integritetin e procesit zgjedhor.
Zgjedhjet lokale mbahen çdo katër vjet për t’i zgjedhur kryetarët e komunave dhe këshillat komunalë në 80 komuna dhe në Qytetin e Shkupit.
Këshilltarët zgjidhen me përfaqësim proporcional nëpërmjet listave të mbyllura me kandidatë.
Kryetarët e komunave zgjidhen sipas sistemit të shumicës në dy rrethe zgjedhore.
Balotazhet do të mbahen më 29 tetor, në ato komuna ku asnjë kandidat nuk ka fituar më shumë se 50 për qind të votave të hedhura.
Për zgjedhjet për kryetarë të komunave, vetëm në rrethin e parë nevojitet pjesëmarrje e një të tretës së numrit të votuesve.
Administrimi i zgjedhjeve
Zgjedhjet lokale u administruan nga administrata zgjedhore në tre nivele që përbëhet nga KSHZ-ja, 80 Komisione zgjedhore komunale (KZK) dhe Komisioni zgjedhor për Qytetin e Shkupit, dhe 3,480 Këshilla zgjedhorë (KZ).
KSHZ-ja përbëhet nga nëntë anëtarë, tre nga të cilët janë gra.
Sipas ligjit, tre anëtarë të KSHZ-së nuk kanë  përkatësi  partiake  dhe  zgjidhen  nëpërmjet  konkursit  të  hapur.
Gjashtë  anëtarët  e  tjerë  e pasqyrojnë përbërjen politike të Kuvendit.
Mandati pesëvjeçar i anëtarëve jopartiakë është i mbrojtur në mënyrë të arsyeshme, ndërsa të emëruarit partiakë, pas ndryshimeve të KZ-së që u bënë në shtator, duhet të ndërrohen që përbërja e KSHZ-së ta pasqyrojë përbërjen aktuale të Kuvendit.
Në përputhje me  këtë,  më  22  shtator,  anëtari  i  Lëvizjes  BESA  e  zëvendësoi  anëtarin  e  Partisë  Demokratike Shqiptare (PDSH).
Madje, ndaj një anëtari aktual të KSHZ-së është ngritur padi për keqpërdorim të detyrës zyrtare gjatë zgjedhjeve lokale të vitit 2013, gjë që e komprometon perceptimin publik të KSHZ-së.
KZK-të përbëhen nga pesë anëtarë, të zgjedhur në mënyrë të rastësishme nga radhët e nëpunësve shtetërorë në nivel komunal.
KZ-të përbëhen nga dy anëtarë të emëruar politikisht dhe tre anëtarë jopartiakë.
Disa anëtarë të KZ-ve u zgjodhën me vonesë.
KSHZ-ja organizoi tre rrethe të trajnimeve në kohë dhe konsekuente për anëtarët e KZK-ve, të cilët pastaj i trajnuan KZ-të.
Përkundër sfidave organizative, administrata zgjedhore në përgjithësi siguroi që votuesit ta kenë mundësinë për ta ushtruar të drejtën e tyre të votës.
Sipas ligjit, nga administrata zgjedhore kërkohet që punën e saj ta bëjë publike, mirëpo në praktikë, KSHZ-ja kishte mungesë të transparencës së mirëfilltë.
Mbledhjet e KSHZ-së ishin të hapura për vëzhguesit, megjithatë shpeshherë vendimet e rëndësishme u morën në mbledhje të mbyllura.
Publikimi i procesverbaleve të mbledhjeve u vonua dhe jo të gjitha vendimet, rregullat dhe udhëzimet u vendosën në ueb-faqe.
Poashtu, diskutimet e KSHZ-së për çështje kontestuese politike dhe përfshirja e panevojshme e sekretariatit të saj në punën operative, në disa raste rezultoi me tejkalimin e afateve kohore.
Kjo e vonoi fushatën gjithëpërfshirëse të KSHZ-zë për edukim të votuesve.
Kishte dallim në nivelin e transparencës së KZK-ve.
Përderisa shumica prej tyre nuk zbatuan masa për ta përmirësuar transparencën e tyre, disa të tjera ndërmorrën iniciativa për ta rritur besimin në punën e tyre.
Pushtetet lokale janë përgjegjëse për financimin e zgjedhjeve.
Komunat, llogaritë e të cilave ishin të bllokuara me vendim  gjyqësor për shkak të borxheve të papaguara,  pranuan fonde nga buxheti shtetëror.
Së paku 14 KZK kishin mungesë të hapësirave dhe të materialit dhe u ballafaquan me vështirësi plotësuese financiare.
Përkundër këtyre sfidave, KZK-të, në përgjithësi punuan në mënyrë profesionale.
KZ-ja parasheh kriter për përfaqësim gjinor prej 30 për qind në administratën zgjedhore, mirëpo kjo nuk u respektua në mënyrë konsekuente.
Trembëdhjetë KZK nuk e plotësuan kuotën për përfaqësim gjinor.
Edhe pse nuk kërkohet me ligj, 28 për qind e KZK-ve kishin kryetare femër.
Për herë të parë, për ta lehtësuar të drejtën e votës për personat me pengesa, KSHZ-ja në bashkëpunim me shoqërinë civile i caktoi vendvotimet në të cilat kishte qasje për karrocat për invalidore dhe i vendosi këto informata onlajn.
Poashtu disa vendvotime i furnizoi me shabllon me alfabet të Brejit.
Regjistrimi i votuesve
Të gjithë qytetarët që kanë mbushur 18 vjet kanë të drejtë vote, përveç atyre që u është marrë kjo e drejtë ligjore me vendim gjyqësor.
Ky kufizim është në kundërshtim me përkushtimet e OSBE-së dhe obligimet ndërkombëtare.
Vetëm personat me adresë të paraqitur në komunën përkatëse dhe me letërnjoftim të vlefshëm ose me pasaportë biometrike janë përfshirë në regjistrin e votuesve.
Regjistrimi i votuesve është pasiv.
KSHZ-ja e mirëmban regjistrin e votuesve në bazë të të dhënave të nxjerra nga regjistri qytetar dhe ai i popullatës.
Ajo e përditëson regjistrin e votuesve katër herë në vit, në bazë të të dhënave që i ofrojnë institucionet e ndryshme shtetërore.
Një ditë pasi të shpallen zgjedhjet, bëhet edhe një përditësim plotësues i regjistrit të votuesve.
KSHZ-ja ka të drejtë të bëjë inspektime  të  rastësishme  për  verifikim  të  saktësisë.
Për  këto  zgjedhje,  KSHZ-ja  nuk  e  pa  të nevojshme që të bëjë verifikim gjithëpërfshirës të regjistrit të votuesve.
Gjatë këqyrjes publike, mbi 220.000 votues i kontrolluan të dhënat e tyre onlajn dhe personalisht, mirëpo vetëm 230 veta kërkuan të bëhen korrigjime.
Një numër i kufizuar i ndryshimeve u kërkuan  edhe  nga  ana  e  partive  politike.
Si  rezultat  i  kësaj,  shumë    bashkëbisedues  të  MVZ-së  së OSBE/ODIHR-it shprehën besim të shtuar në integritetin e regjistrit të votuesve, ndërsa disa të tjerë vazhduan të shprehin shqetësim, duke përfshirë edhe implementimin e kërkesës për vendbanim.
Për këto zgjedhje janë regjistruar gjithsej 1.814.644 votues.
KSHZ-ja i miratoi listat përfundimtare të votuesve më 25 shtator, një ditë pas afatit të fundit zyrtar.
Listat e shtypura të votuesve iu dërguan KZK-ve, të cilat pastaj iu dorëzuan KZ-ve më 13 tetor.
Regjistrimi i kandidatëve
Çdo votues me të drejtë vote që banon në komunën përkatëse mund të kandidojë në zgjedhje, përveç atyre që janë në burg ose atyre që janë në pritje të vuajtjes së dënimit me burg në kohëzgjatje më shumë se gjashtë muaj.
Partitë e regjistruara, koalicionet dhe grupet e votuesve kanë të drejtë të emërojnë kandidatë.
Këta të fundit emërimin e tyre duhet ta mbështesin me nënshkrime prej 0.2 deri në 4.8 për qind të votuesve me të drejtë vote që banojnë në komunën përkatëse.
Një votues mund të nënshkruajë  për  të  mbështetur  më  tepër  se  një  kandidat  ose  listë  me  kandidatë.
Megjithatë, nënshkrimet duhet të mblidhen në prani të përfaqësuesit të KSHZ-së.
Pas një procesi inkluziv të regjistrimit, 19 parti dhe koalicione dhe 65 grupe votuesish, paraqitën gjithsej 370 lista për këshillat komunalë dhe 258 kandidatë për kryetarë të komunave, duke përfshirë edhe 19 kandidatë të pavarur.
Listat e kandidatëve u publikuan më 25 shtator dhe u ekspozuan në zyrat e KZK-ve, duke u mundësuar votuesve që të njoftohen me kandidatët e mundshëm.
MVZ-ja e OSBE/ODIHR-it ka njohuri për refuzimin e pesë listave me kandidatë, për të cilat u parashtruan ankesa deri te Gjykata Administrative, e cila i refuzoi ato.
Në kundërshtim me KZ-në, KSHZ-ja organizoi dy shorte për renditjen e kandidatëve në fletëvotim, një për partitë dhe koalicionet, dhe tjetrën për grupet e votuesve.
Këta të fundit u vendosën në fund të listës.
Për ta përmirësuar barazinë gjinore, KZ-ja kërkon që në listat e kandidatëve të përfshihen jo më pak se 40 për qind e gjinisë më pak të përfaqësuar.
Poashtu, një në çdo vend të tretë, plus një në çdo vend të dhjetë duhet të jetë për gjininë më pak të përfaqësuar.
Megjithatë, këto kërkesa u dëmtuan nga një rregull e KSHZ-së.
Nga kandidatët për kryetarë të komunave, 16 janë gra (6 për qind) dhe 14 për qind e listave për këshillat komunalë udhëhiqen nga gratë.
KZK-të kanë regjistruar 9 lista me më pak se 40 për qind kandidate gra dhe 17 lista në të cilat gratë nuk kanë qenë të vendosura në vendet e duhura.
KZK-të  kompetente  këtë  mosrespektim  të  rregullave  ia  përshkruan  gabimeve  gjatë mbikëqyrjes dhe atyre aritmetike.
Megjithatë, MVZ-ja e OSBE/ODIHR-it u informua se një KZK që ka pranuar një listë me më pak kandidatë meshkuj se sa që duhet, ka kërkuar që ajo të korrigjohet.
Nuk kishte mundësi të kërkohen mjete ligjore kundër listave të miratuara.
Ambienti i fushatës
Fushata zyrtare filloi më 25 shtator dhe përfundoi në mesnatë të datës 13 tetor.
Në KZ fushata është e rregulluar në mënyrë gjithëpërfshirëse dhe në përgjithësi ofron kushte për terren të barabartë për garim, edhe pse kandidatëve të pavarur nuk u ofrohen kushte plotësisht të barabarta, si për shembull hapësirë e dedikuar për bilborde dhe mbulim mediatik.
Ligji ka për qëllim t’i mbrojë votuesit nga presioni i panevojshëm dhe ta parandalojë blerjen e votave.
Kufizimet e ndryshme kanë për qëllim ta mbështesin ndarjen e shtetit nga partia, si dhe ta ndalojnë keqpërdorimin e burimeve administrative.
Para fushatës zyrtare, qeveria e miratoi Deklaratën për zgjedhjet e lira dhe të drejta, duke i bërë thirrje publikut dhe zyrtarëve shtetërorë që të përmbahen nga aktivitetet mashtruese dhe ta respektojnë të drejtën e votuesve që të zgjedhin në mënyrë të lirë.
Më 24 shtator në KSHZ dhe nëpër KZK-të, shumica e kandidatëve për kryetarë të komunave e nënshkruan Kodin e sjelljes duke premtuar se do ta respektojnë ligjin.
Fushata u zhvillua në një ambient ku liritë fundamentale për tubim dhe liria e shprehjes u respektuan në përgjithësi.
Votuesve iu ofruan një varg mundësish për të zgjedhur, dhe në shumë komuna pati numër të madh të garuesve.
Fushatat filluan me tubime festive, ku liderët e partive i prezantuan kandidatët e tyre, i zbuluan sloganet e fushatës dhe i paraqitën platformat e politikave të tyre.
Katër partitë më të mëdha mbajtën tubime në qendrat administrative, mirëpo u mbështetën edhe në vizitat derë-më-derë dhe në takimet e përmasave të vogla.
Partitë më të vogla dhe kandidatët e pavarur zhvilluan fushata modeste ku i prezantuan vizionet e tyre për zhvillimin lokal.
Një numër i partive të vogla iu ankuan MVZ-së së OSBE/ODIHR-it për mungesën e terrenit të barabartë gjatë zhvillimit të fushatës.
Në përgjithësi, bashkëbiseduesit e MVZ-së së OSBE/ODIHR-it theksuan në vazhdimësi se ka përmirësim në ambientin e fushatës dhe në zhvillimin e saj.
Strategjitë për fushatat lokale u përgatitën në nivel qendror, ndërsa u implementuan në nivel lokal.
Partitë më të mëdha bënë fushatë për çështjet shtetërore të stabilitetit dhe të integrimeve, dhe i ndërlidhën ato me çështjet lokale të ujit, higjienës publike dhe infrastrukturës.
VMRO-DPMNE-ja, dhe në masë më të vogël, LSDM-ja, përdorën mesazhe negative gjatë tubimeve.
Nga 25 shtatori, nëpër qendrat urbane u paraqitën bilborde të mëdha, ku kryesisht ishin të paraqitur kandidatët për kryetarë të komunave.
Partitë, poashtu hapën edhe shtabe të përkohshme, ku u shpërndanë materialet për fushatë të përgatitura në qendër.
Gjatë tubimeve, kandidatet gra shpeshherë ishin në skenën kryesore, mirëpo rrallë folën.
Poashtu, në kuadër të ekipeve për menaxhim të fushatës, gratë nuk kishin pozita udhëheqëse.
Asnjëra nga partitë nuk i trajtoi çështjet që kanë të bëjnë me pjesëmarrjen e grave në jetën publike.
Më 19 shtator qeveria miratoi disa ligje me të cilat qytetarëve u mundësoi përfitime financiare dhe    sociale.
Palët e interesuara të MVZ-së së OSBE/ODIHR-it shprehën shqetësime në lidhje me blerjen e votave, frikësimin e votuesve, përdorimin e burimeve shtetërore për zhvillimin e fushatës dhe mjegullimin e ndarjes së shtetit nga partia; disa nga këto shqetësime ishin të besueshme.
Janë ngritur padi kundër dy kryetarëve aktualë të komunave për keqpërdorim të detyrës, duke përfshirë edhe shkelje që kanë të bëjnë me zgjedhjet.
Kishte incidente të izoluara, të motivuara politikisht, anembanë vendit, që përfshinin sulme ndaj shtabeve zgjedhore dhe dhunë ndaj një kandidati.
Në Shuto Orizare, kandidati aktual për kryetar komune nga Unioni i Romëve të Maqedonisë (URM) u sulmua dhe u lëndua.
Ky incident i nxori në shesh tensionet dhe nivelin e lartë të polarizimit brenda komunitetit rom.
Financimi i fushatës
Rregulat për financimin e fushatës kanë pësuar ndryshime të konsiderueshme gjatë viteve të fundit, në përputhje me rekomandimet e OSBE/ODIHR-it, Komisionit të Venedikut, dhe të Grupit të shteteve kundër korrupsionit të Këshillit të Evropës (GRECO).
Megjithatë, disa rekomandime për ta avancuar edhe  mëtutje  transparencën  në  financimin  e  fushatës  mbeten  të  patrajtuara,  duke  përfshirë  edhe kërkesën për revizion të raporteve të përkohshme për financim të fushatës, si dhe kompetencat e avancuara për mbikëqyrje nga Enti shtetëror për revizion (ESHR).
Fushatat  financohen  nga  anëtarësia  partiake  dhe  donacionet  private.
KZ-ja  i  kufizon  donacionet individuale, i përmend burimet e ndaluara dhe cakton limit për shpenzim gjatë fushatës.
Shpenzimet kompensohen pjesërisht nga administrata lokale për listat që fitojnë së paku 1.5 për qind të të gjitha votave të hedhura në një komunë.
Transaksionet e fushatës duhet të realizohen nëpërmjet llogarisë së veçantë bankare për këtë qëllim.
ESHR-ja bën mbikëqyrje të financimit të fushatës.
Para ditës së zgjedhjeve, ajo duhet të pranojë dy raporte të përkohshme për financimin e fushatës nga garuesit në zgjedhje.
Raportet përfundimtare  dorëzohen në afat prej katër muajsh pas zgjedhjeve dhe ESHR-ja duhet të bëjë revizion të tyre.
Mandati dhe burimet e kufizuara të ESHR-së për t’i analizuar këto raporte nuk mundësojnë që të përmbushen kërkesat për transparencë dhe llogaridhënie siç parashohin obligimet dhe standradet ndërkombëtare.
ESHR-ja  ka  kompetencë  për  të  vepruar  në  lidhje  me  parregullsitë,  qoftë  me iniciativë të veten apo në bazë të ankesës; nuk janë raportuar raste të tilla.
U dorëzuan vetëm një përqindje e vogël e raporteve të përkohshme, dhe shumë garues përdorën shabllon të vjetëruar ose nuk i kanë ndarë shpenzimet në detaje, siç kërkohet me formatin e ri.
Raportet e përkohshme u publikuan onljan nga ana e KSHZ-së.
Në tre raste, shpenzimet ishin më të larta se sa të hyrat.
Për më tepër, shpenzimet nuk ishin ndarë sipas komunave, gjë që e pengon mundësinë për të konstatuar se a janë respektuar kufizimet për shpenzime.
Mediat
Ambienti mediatik që karakterizohet me një numër të madh të operatorëve që veprojnë në një treg relativisht të vogël, përfshin 170 media.
Televizioni është burimi kryesor i informimit, qarkullimi i gazetave është i vogël, ndërsa depërtimi gjithnjë e më i madh i internetit ka mundësuar zhvillimin e dukshëm të ueb-faqeve me lajme.
Në përgjithësi, mediat janë të ndara në baza politike.
Sipas bashkëbiseduesve të MVZ-së së OSBE/ODIHR-it akoma ka shqetësime për standardet e ulëta profesionale në një numër mediash që e dëmton të drejtën e publikut për të fituar raportim objektiv dhe të balancuar.
Kushtetuta e garanton lirinë e të shprehurit dhe e ndalon censurimin.
KZ-ja parasheh që të gjitha mediat, duke i përfshirë edhe ueb-faqet, t’i mbulojnë zgjedhjet në mënyrë të drejtë, të balancuar dhe të paanshme.
Mbulimi i zgjedhjeve në lajmet e transmetuesit publik, Radiotelevizionit të Maqedonisë (RTM) është i rregulluar në mënyrë të rreptë, ashtu siç është rregulluar edhe reklamimi i paguar në mediat private.
Megjithatë, KZ-ja nuk parasheh në mënyrë eksplicite që të ketë mbulim të drejtë për kandidatët e pavarur.
Respektimi  i  ligjeve  nga  ana  e  mediave  monitorohet  nga  Agjencia  për  shërbime  audio  dhe audiovizuale mediatike (ASHAM), e cila mund të shqiptojë sanksione dhe mund ta përcjellë çështjen në  gjykatën  kompetente.
ASHAM-i  ka  bërë  monitorim  sistematik  të  mediave  dhe  raportet  i  ka publikuar rregullisht.
ASHAM-i inicioi gjashtë procedura kundërvajtëse për shkelje që kanë të bëjnë me reklamimin e paguar politik, raportim jo të balancuar dhe publikim të anketave zgjedhore.
Rezultatet nga monitorimi i mediave nga ana MVZ-së së OSBE/ODIHR-it treguan se, siç është paraparë me KZ-në, transmetuesi publik u ofroi të gjithë garuesve minutazh pa pagesë në periudhën me shikim më të madh.
Megjithatë, vetëm 26 kandidatë e shfrytëzuan këtë mundësi në TVM1.
Kandidatët shqipfolës nuk kërkuan aspak minutazh pa pagesë në TVM2.
Në lajmet e RTM-së partitë më të vogla dhe kandidatët e pavarur ishin në pozitë jo të barabartë, duke e kufizuar kështu qasjen e votuesve në informata.
Në TVM1, LSDM-ja kishte mbulim prej 37 për qind, VMRO-DPMNE-ja 32 për qind, BDI-ja 11 për qind dhe BESA 7 për qind.
Të gjitha partive të tjera parlamentare iu kushtuan gjithsej 9 për qind të mbulimit mediatik, partive joparlamentare 3 për qind dhe kandidatëve të pavarur 1 për qind.
TVM2 u kushtoi më tepër kohë partive të shqiptarëve etnikë.
Mediat private ofruan mbulim dominant të koalicionit të udhëhequr nga LSDM-ja për shkak të reklamave të paguara.
LSDM-ja kishte mbulim prej 47 për qind, e ndjekur nga VMRO-DPMNE-ja me 29 për qind dhe BDI-ja me 17 për qind.
LSDM-ja emetoi reklama me porosi negative gjatë gjithë fushatës.
Në përgjithësi, mediat elektronike private që u monitoruan demonstruan një ton relativisht neutral ndaj kandidatëve në mbulimet e tyre redaktuese.
Edhe mediat radiodifuzive publike edhe ato private organizuan debate ndërmjet kandidatëve për kryetarë të komunave në komunat e tyre përkatëse dhe në studion e RTM-së në Shkup.
Debatet  ishin të  organizuara  mirë,  megjithatë,  rezultatet  nga  monitorimi  i  mediave  nga  ana  e  MVZ-së  së OSBE/ODIHR-it treguan se një numër i madh i kandidatëve të ftuar të VMRO-DPMNE-së nuk morën pjesë në to.
Mediat sociale u përdorën gjerësisht në fushatë.
Një numër i madh i kandidatëve hapën faqe zyrtare për fushatë në Facebook.
Në përgjithësi, kandidatët nga partitë më të mëdha, veçanërisht nga VMRO-DPMNE-ja, i përdorën mediat sociale më shpesh se sa partitë e tjera dhe kandidatët e pavarur.
Ankesat dhe apelimet
KSHZ-ja, KSHPK-ja,  ESHR-ja dhe Gjykata administrative gjykojnë për ankesat dhe  apelimet  e ndryshme që kanë të bëjnë me zgjedhjet, ndërsa gjykatat themelore kanë kompetencë për rastet civile dhe ato penale.
Një numër i bashkëbiseduesve i informuan vëzhguesit ndërkombëtarë se kishin mungesë të besimit në aftësinë e administratës zgjedhore dhe të gjykatave për t’i shqyrtuar në mënyrë të paanshme rastet që kanë të bëjnë me zgjedhjet.
Pesë gjykatës të Gjykatës Administrative, ndaj të cilëve është ngritur aktpadi për keqpërdorim të detyrës gjatë shqyrtimit të një ankese kyçe në zgjedhjet lokale të vitit 2013, vazhduan t’i shqyrtojnë ankesat dhe apelimet në këto zgjedhje, që kontribuoi në perceptimin se ka njëanshmëri.
Transparenca është zvogëluar me faktin se Gjykata Administrative ka mbajtur mbledhje të mbyllura.
KZ-ja ofron një kornizë të kufizuar për mjetet efektive ligjore për kontestet zgjedhore.
Edhe pse disa vendime të KSHZ-së dhe të KZK-ve i nënshtrohen shqyrtimit gjyqësor, shumica e vendimeve nuk i nënshtrohen shqyrtimit gjyqësor, dhe për këtë arsye një numër i rëndësishëm i aspekteve të procesit zgjedhor janë në kompetencë përfundimtare të administratës zgjedhore, që është në kundërshtim me përkushtimet e OSBE-së dhe me praktikën e mirë ndërkombëtare.
Palët e interesuara kanë të drejta të kufizuara për të kërkuar mjete ligjore për shkeljet që kanë të bëjnë me fushatën zgjedhore, që poashtu është në kundërshtim me obligimet ndërkombëtare.
Votuesit dhe grupet qytetare kanë të drejta të kufizuara për t’i kontestuar parregullsitë dhe nuk mund t’i apelojnë rezultatet zgjedhore.
Deri në ditën e zgjedhjeve, KSHZ-ja pranoi vetëm disa ankesa që është në kompetencën e saj të kufizuar.
Edhe  pse  bashkëbisedues  të  ndryshëm  të  MVZ-së  së  OSBE/ODIHR-it  shprehën shqetësime për keqpërdorimin e burimeve administrative gjatë fushatës, blerjen e votave dhe presionin ndaj votuese, vetëm një numër shumë i vogël i ankesave të tilla u parashtruan në KSHPK, disa nga të cilat janë duke u shqyrtuar.
Posaçërisht, autoriteti i KSHPK-së u dëmtua nga Kuvendi kur e shkarkoi Prokurorin publik më 17 gusht,  edhe pse vendimi i tillë ishte në kundërshtim me KZ-në.
Pjesëmarrja e pakicave kombëtare
Edhe pse marrëdhëniet ndëretnike luajnë rol në zgjedhje, ato nuk u përdorën dukshëm në fushatë.
Kandidatët dhe listat tentojnë ta pasqyrojnë përbërjen etnike të komunës.
Megjithatë, në disa raste, ata kanë kërkuar të fitojnë vota përtej kufijve etnikë.
Në komunat me shumicë etnike shqiptare, disa parti etnike shqiptare që janë pjesë e koalicionit në pushtet, garuan kundër njëra tjetrës, duke përfshirë edhe kandidatë me profil të lartë.
Partitë që i përfaqësojnë bashkësitë më të vogla etnike kanë paraqitur kandidatë për kryetarë të komunave vetëm në raste të pakta, atje ku këto grupe etnike janë të koncentruara, duke i përfshir turqit në Qendrën e Zhupës dhe romët në Shuto Orizare.
Në vendet e tjera, bashkësitë më të vogla paraqitën lista me kandidatë për këshillat komunalë ose me partitë që i përfaqësojnë këto bashkësi ose si anëtarë të koalicioneve më të mëdha.
Partitë më të vogla iu ankuan MVZ-së së OSBE/ODHIR-it se nuk kanë anëtarë të tyre në KSHZ dhe se nuk janë të përfaqësuar sa duhet në administratën zgjedhore lokale.
Në zonat ku jetojnë pakicat, atmosfera ishte e qetë, ndërsa retorikë e fortë dhe konfrontuese u vërejt te kandidatët që i përkasin bashkësisë së njëjtë, si për shembull ndërmjet kandidatëve etnikë shqiptarë në Strugë.
Mediat shtetërore u kushtuan shumë pak minutazh dhe hapësirë kandidatëve që i përfaqësojnë bashkësitë më të vogla dhe temat që ishin me rëndësi për ta u mbuluan në mënyrë të kufizuar.
Vëzhguesit qytetarë dhe ndërkombëtarë
KZ-ja parasheh që vëzhguesit qytetarë dhe ata ndërkombëtarë të kenë qasje në të gjitha fazat e procesit zgjedhor dhe Kodi i sjelljes i KSHZ-së, që është i detyrueshëm, parasheh paanshmëri dhe mosndërhyrje në procesin zgjedhor.
Në një proces të organizuar në kohë dhe inkluziv, KSHZ-ja akreditoi  6  organizata  vëzhguese  qytetare  dhe  24  organizata  vëzhguese  ndërkombëtare,  duke kontribuar në këtë mënyrë për transparencën e procesit zgjedhor.
Vëzhguesit qytetarë i vlerësuan përgatitjet për zgjedhje dhe zhvillimin e fushatës anembanë vendit, gjë që ofroi një vlerësim jopartiak të zgjedhjeve.
Poashtu, u organizua edhe një iniciativë qytetare për t’u ndihmuar personave me pengesa për ta ushtruar të drejtën e tyre të votës.
Për ditën e zgjedhjeve, KSHZ-ja akreditoi 3.000 vëzhgues qytetarë; 2.800 nga MOST-i dhe 200 nga CIVIL-i.
Garuesit poashtu akredituan përfaqësues të tyre.
Dita e zgjedhjeve
Votimi i hershëm dhe dita e zgjedhjeve kaluan në mënyrë të rregullt në pjesën më të madhe të vendit.
Megjithatë,  u  vërejtën  disa  parregullsi  procedurale,  në  veçanti  gjatë  numërimit  dhe  nxjerrjes  së rezultateve.
Policia inicoi shtatë procedura për gjoja blerje votave në pesë komuna.
Tre prej tyre u përcollën për ndjekje penale.
Transparenca u avancua me praninë e vëzhguesve partiakë dhe atyre qytetarë në 76 dhe 55 për qind të vendvotimeve të vëzhguara, respektivisht.
Votuesit në shtëpi votuan më 14 tetor.
Kjo u vlerësua negativisht në 14 nga 96 rastet e vëzhguara.
Fshehtësia e votës u komprometua në 13 raste, ndërsa në 7 raste, KZ-të nuk e shfrytëzuan kabinën e votimit.
Në disa burgje, të burgosurit nuk ishin përfshirë në listat zgjedhore për shkak se nuk kishin letërnjoftime të vlefshme.
Hapja e vendvotimeve u vlerësua nga vëzhguesit ndërkombëtarë si e mirë ose shumë e mirë në 75 nga 82 vendvotime të vëzhguara.
Shumica e vendvotimeve u hapën në kohë ose me një vonesë shumë të vogël dhe me parregullsi shumë të vogla procedurale.
Në 14 raste, protokollet nuk u plotësuan para hapjes së vendvotimit, dhe në 5 raste u vërejt se vëzhguesit partiakë ndërhynë në proces.
Votimi u vlerësua pozitivisht në 94 për qind të vendvotimeve të vëzhguara.
Parregullsitë më të shpeshta përfshinin votim familjar/grupor dhe votim në emër të dikujt tjetër (8 dhe 2 për qind, respektivisht), kuti të votimit të mbyllura në mënyrë joadekuate (2 për qind) dhe tentime për të ndikuar në zgjedhjen e votuesit (1 për qind).
Organizimi i hapësirës së vendvotimeve nuk mundësoi mbrojtje të mjaftueshme të fshehtësisë së votës në 2 për qind të vendvotimeve të vëzhguara.
KSHZ-ja pranoi kërkesa nga më shumë se 10 KZK për të marrë udhëzime se si të veprojnë në lidhje me parregullsitë.
Votuesit nuk mundën t’i gjejnë emrat e tyre në listat e votuesve në nëntë për qind të vendvotimeve të vëzhguara.
KSHZ-ja pranoi mbi 45 ankesa në lidhje me mohimin e të drejtës së votës; shumica e tyre u refuzuan.
Shabllon me alfabetin e Brajit kishte në 8 për qind të vendvotimeve të vëzhguara dhe mbi dy të tretat e vendvotimeve të vëzhguara kishin kabinë për votim me qasje për karrocat invalidore.
Numërimi u vlerësua si efikas dhe transparent në 69 prej 78 vendvotimeve të vëzhguara.
Megjithatë, në 9 raste procedurat e parapara nuk u ndoqën, në 15 raste KZ-të nuk i anuluan në mënyrë adekuate fletëvotimet e pashfrytëzuara dhe nuk e caktuan numrin e votuesve që kanë votuar, në 11 raste persona të paautorizuar i numëruan votat.
Në 12 raste, komisionet zgjedhore u përballën me vështirësi gjatë plotësimit të protokolleve.
Gjatë  nxjerrjes  së  rezultateve,  shumica  e  KZK-ve  i  ndoqën  procedurat,  në  65  nga  71  rastet  e vëzhguara.
Megjithatë, mangësitë në transparencë (3 raste), hapësira e pamjaftueshme (12 raste) dhe mosorganizimi (6 raste) e vonoi procesin në gjashtë KZK.
Në 14 KZK, qasja e vëzhguesve ishte e kufizuar gjatë futjes së të dhënave, gjë që e kufizoi transparencën.
KSHZ-ja filloi t’i publikojë rezultatet preliminare një kohë të shkurtë pas mbylljes së vendvotimeve, që kontribuoi për transparencë, megjithatë rezultatet nuk ishin të ndara sipas vendvotimeve, që e kufizoi këqyrjen e tyre.
KSHZ-ja njoftoi në mënyrë preliminare se përqindja e daljes në votime ishte 60 për qind.
INFORMATA PËR MISIONIN DHE MIRËNJOHJE
Shkup, 16 tetor 2017 – Kjo Deklaratë për gjetjet dhe përfundimet është rezultat i përpjekjeve të përbashkëta të Zyrës për Institucione Demokratike dhe të Drejtat e Njeriut (OSBE/ODIHR) dhe të Kongresit të Autoriteteve Lokale dhe Rajonale të Këshillit të Evropës (Kongresi).
Vlerësimi u bë që të caktohet  se  a  u  mbajtën  zgjedhjet  në  përputhje  me  përkushtimet  e  OSBE-së,  obligimet  tjera ndërkombëtare dhe standardet për zgjedhje demokratike dhe me legjislacionin shtetëror.
Ambasadori Audrey Glover është shefi i Misionit për vëzhgimin e zgjedhjeve të OSBE/ODIHR-it, që filloi me punë më 13 shtator, ndërsa Karim Van Overmeire (Belgjikë) e udhëhoqi delegacionin e Kongresit.
Të dyja institucionet e përfshira në këtë Mision ndërkombëtar për vëzhgimin e zgjedhjeve e kanë miratuar Deklaratën  e  Parimeve  për  vëzhgimin  ndërkombëtar  të  zgjedhjeve  të  vitit  2005.
Kjo Deklaratë  e  gjeteve  dhe  përfundimeve  është  dorëzuar  para  se  të  përfundojë  procesi  zgjedhor.
Vlerësimi përfundimtar i zgjedhjeve do të varet, pjesërisht, nga zhvillimi i fazave të mbetura të procesit zgjedhor, duke përfshirë nxjerrjen e rezultateve dhe trajtimin e ankesave dhe apelimeve të mundshme  pas  ditës  së  zgjedhjeve.
OSBE/ODIHR-i  do  të  publikojë  një  raport  gjithëpërfshirës përfundimtar,  duke  përfshirë  rekomandime  për  përmirësime  eventuale,  diku  rreth  20  javë  pas përfundimit të procesit zgjedhor.
Kongresi do ta prezantojë raportin e tij në Sesionin e tij të 34 në mars të vitit  2018.
MVZ-ja e OSBE/ODIHR-it përfshin 17 ekspertë në kryeqytet dhe 20 vëzhgues afatgjatë të shpërndarë në mbarë vendin.
Në ditën e zgjedhjeve, janë shpërndarë 208 vëzhgues, duke përfshirë edhe delegacionin 13 anëtarësh nga Kongresi, i cili përfshinte 12 vende anëtare të Këshillit të Evropës.
Vëzhguesit e OSBE/ODIHR-it u siguruan nga 31 vende pjesëmarrëse të OSBE-së.
Vëzhguesit  dëshirojnë  t’i  falënderojnë  autoritetet  e  vendit  nikoqir  për  ftesën  për  vëzhgimin  e zgjedhjeve dhe Komisionin Shtetëror të Zgjedhjeve për ndihmën e tij.
Ata poashtu dëshirojnë ta shprehin  falënderimin  e  tyre  edhe  ndaj  institucioneve  të  tjera  shtetërore,  partive  politike  dhe organizatave të shoqërisë civile dhe përfaqësuesve të bashkësisë ndërkombëtare për bashkëpunimin e tyre.
ISH-REPUBLIKA JUGOSLLAVE E MAQEDONISË
ZGJEDHJET KOMUNALE
15 tetor dhe 29 tetor 2017
Raporti përfundimtar i Misionit për vëzhgimin e zgjedhjeve të OSBE/ODIHR-it
PËRMBLEDHJE
Në përgjigje të ftesës zyrtare nga Ministria për Punë të Jashtme për t’i vëzhguar zgjedhjet lokale të datës 15 tetor të vitit 2017, Zyra e OSBE-së për institucione demokratike dhe të drejtat e njeriut (OSBE/ODIHR) më 13 shtator e krijoi Misionin për vëzhgimin e zgjedhjeve (MVZ).
Misioni  mbeti në vend për ta ndjekur rrethin e dytë të zgjedhjeve më 29 tetor.
Misioni vlerësoi se a u  zhvilluan zgjedhjet në përputhje me angazhimet e OSBE-së, obligimet dhe standardet e tjera  ndërkombëtare  për  zgjedhje  demokratike  dhe  legjislacionin  e  vendit.
Për  rrethin  e  parë  të  zgjedhjeve më 15 tetor, MVZ-së së OSBE/ODIHR-it iu bashkua edhe një delegacion i Kongresit  të autoriteteve lokale dhe rajonale të Këshillit të Evropës për ta formuar Misionin ndërkombëtar  për vëzhgimin e zgjedhjeve (MNVZ).
Çdo institucion i përfshirë në këtë MNVZ e ka miratuar  Deklaratën e parimeve për vëzhgimin ndërkombëtar të zgjedhjeve të vitit 2005.
Deklarata për gjetjet dhe përfundimet paraprake e lëshuar nga MNVZ-ja pas rrethit të parë nxori  përfundimin se zgjedhjet lokale “kontribuan për përforcimin e besimit në procesin demokratik.
Zgjedhjet u mbajtën në një ambient konkurrues, ku kandidatët, në përgjithësi, kishin mundësi të  bëjnë fushatë pa kufizime dhe ku liritë themelore, në përgjithësi, u respektuan.
Megjithatë, gjatë  periudhës parazgjedhore kishte pretendime të besueshme për blerje të votave, presion mbi votuesit  dhe pati raste të izoluara të dhunës.
Në përgjithësi, mediat e monitoruara ofruan mbulim të  paanshëm  të  garuesve  dhe  e  lehtësuan  mundësinë  për  debat  politik.
Përkundër  sfidave  organizative, administrata zgjedhore, në përgjithësi, siguroi që votuesit ta kenë mundësinë për ta  ushtruar të drejtën e tyre të votës”.
Deklarata për gjetjet dhe përfundimet paraprake e lëshuar nga MVZ-ja e OSBE/ODHIR-it pas  rrethit të dytë nxori përfundimin se “zgjedhjet për kryetarë të komunave ishin konkurrente dhe  respektimi i lirive themelore kontribuoi për mbajtjen e zgjedhjeve demokratike.
Fushata ishte e  shkurtër  dhe  e  qetë,  me  ç’rast  partitë  garuan  për  të  fituar  mbështetje  jashtë  bazave  të  tyre  tradicionale, edhe pse herë pas here përdorën retorikë agresive.
U raportuan raste të izoluara të  keqpërdorimit të burimeve administrative dhe të blerjes së votave.
Mediat vazhduan të ofrojnë  mbulim të balancuar të garuesve, mirëpo kjo u zbeh nga video-klipet negative të fushatës.
Dita e  zgjedhjeve, në përgjithësi, u menaxhua në mënyrë profesionale, edhe pse puna e anëtarëve të  Këshillave zgjedhorë gjatë numërimit të votave ka mundur të përmirësohet”.
Korniza ligjore i garanton të drejtat dhe liritë themelore dhe në përgjithësi ofron një bazë të mirë  për  mbajtjen  e  zgjedhjeve  demokratike.
Edhe  pse  me  ndryshimet  e  bëra  në  vitet  në  Kodin  zgjedhor (KZ) u trajtuan një numër i rekomandimeve të mëparshme të OSBE/ODIHR-it dhe të  Këshillit  të  Evropës,  megjithatë  kanë  mbetur  disa  mangësi,  duke  përfshirë  kufizimet  e  panevojshme për regjistrimin e kandidatëve të pavarur, të drejtat e kufizuara për mjete juridike  dhe dispozitat e pamjaftueshme për rrethin e dytë.
Poashtu, ndryshimi i vonshëm i KZ-së, që  kishte të bëjë me ndryshimin e përbërjes së Komisionit Shtetëror Zgjedhor (KSHZ), e sfiduan  stabilitetin e procesit zgjedhor, që është në kundërshtim me praktikën e mirë ndërkombëtare.
KSHZ-ja arriti t’i administrojë të dyja rrethet zgjedhore, mirëpo funksionoi e ndarë sipas vijave  partiake.
Mosmarrëveshjet e saj të brendshme rezultuan me tejkalim të afateve kohore dhe disa nga vendimet e saj ishin në kundërshtim me ligjin.
KSHZ-ja nuk e planifikoi në mënyrë adekuate  rrethin e dytë të zgjedhjeve, nuk arriti të zbatojë program gjithëpërfshirës për edukimin e votuesve  dhe në përgjithësi, kishte mungesë të transparencës së mirëfilltë.
Në përgjithësi, komisionet e  nivelit të mesëm i kryen detyrat e tyre në mënyrë efektive dhe disa prej tyre ndërmorën masa  plotësuese për ta përmirësuar transparencën dhe besimin e palëve të interesuara në administrimin  e zgjedhjeve.
Pozitivisht, u ndërmorën disa hapa për ta lehtësuar të drejtën e votës për personat me pengesa.
Për këto zgjedhje ishin regjistruar rreth 1.8 milionë votues.
Gjatë verifikimit onlajn dhe personal të listave zgjedhore u kërkua vetëm një numër i vogël i ndryshimeve, që ishte shenjë e besimit të shtuar në saktësinë e listës.
Megjithatë, votuesit, të cilëve u kishte kaluar ose do t’u kalonte afati i vlefshmërisë  së  dokumenteve  para  zgjedhjeve,  ishin  hequr  nga  lista,  dhe  me  këtë  u  ishte pamundësuar e drejta e votës.
Kjo poashtu vlente edhe për të burgosurit të cilët nuk kishin mundësi t’i rinovojnë dokumentet e tyre të identifikimit.
Poashtu, ligji nuk parasheh përditësim të listave ndërmjet dy rretheve zgjedhore, kështu që votuesit që i mbushën 18 vjet gjatë kësaj periudhe nuk kishin mundësi ta ushtrojnë të drejtën e tyre të votës.
Ligji poashtu e kufizon të drejtën e votës për personat që janë shpallur ligjërisht të paaftë për shkak të paaftësisë, që është në kundërshtim me obligimet ndërkombëtare.
Pas një procesi inkluziv të regjistrimit, 19 parti politike dhe koalicione, si dhe 65 grupe votuesish, paraqitën gjithsej 258 kandidatë për kryetarë të komunave dhe 370 lista me kandidatë për këshillat komunalë.
Pesë për qind e listave me kandidatë nuk i plotësuan kërkesat për kuotat e gjinive, megjithatë u regjistruan.
Votuesve iu ofruan një varg mundësish për të zgjedhur, dhe në shumë komuna pati gara të ngushta ndërmjet garuesve.
Fushata u zhvillua në një ambient ku liritë themelore për tubim dhe liri të shprehjes u respektuan në përgjithësi.
Megjithatë, kishte disa incidente të izoluara, të motivuara politikisht dhe vazhduan pretendimet e besueshme për blerje të votave dhe presion mbi votuesit.
Strategjitë për fushatat lokale u përgatitën në nivel qendror, ndërsa u ndryshuan para rrethit të dytë për t’i synuar votuesit e  papërcaktuar.
U  vërejt  keqpërdorim  i  funksioneve  të  pushtetit  lokal  dhe  i  burimeve administrative  në  disa  komuna  dhe  u  shprehën  shqetësime  kur  kryeministri  haptazi  premtoi mbështetje qeveritare për komunat me kryetarë nga radhët e koalicionit në pushtet.
Ky veprim e dëmtoi parimin e ndarjes së shtetit nga partia, që është paraparë me përkushtimet e OSBE-së.
Rregullat për financimin e fushatës që u përmirësuan gjatë viteve të fundit, në përputhje me rekomandimet  e  OSBE/ODIHR-it  dhe  Këshillit  të  Evropës,  në  përgjithësi  ofrojnë  terren  të barabartë për garë dhe një shkallë transparence.
Megjithatë kjo e fundit nuk u realizua në tërësi për shkak të mosdorëzimit në kohë të raporteve, mungesës së kërkesës ligjore për revizion të raporteve të përkohshme për financim të fushatës dhe dispozitave për zbatim të tyre, si dhe për shkak të kompetencave të kufizuara për mbikëqyrje nga Enti shtetëror për revizion (ESHR).
Kjo e zvogëloi mundësinë e votuesve për të bërë zgjedhje të informuar.
Korniza  ligjore  përcakton  mbulim  të  balancuar  dhe  të  paanshëm  të  fushatës  nga  mediat.
Transmetuesi publik u ofroi të gjithë kandidatëve minutazh për emetim falas, mirëpo shumë pak prej tyre e shfrytëzuan atë.
Dy partitë më të madhe dominuan në reklamimin me pagesë në mediat private.
Debatet televizive ishin të organizuara mirë, megjithatë jo të gjithë kandidatët e ftuar morën pjesë në to.
Efektiviteti i shqyrtimit gjyqësor të shkeljeve të bëra nga mediat u dëmtua nga gjykatat që nuk i respektuan afatet ligjore dhe që shqiptuan dënime më të ulëta se sa ato që janë paraparë me ligj.
Ish-Republika Jugosllave e Maqedonisë        Faqja: 3 Zgjedhjet lokale, 15 tetor dhe 29 tetor 2017   Raporti përfundimtar i Misionit të OSBE/ODIHR-it për vëzhgimin e zgjedhjeve  Dispozitat  për  ta  avancuar  barazinë  gjinore  nuk  u  respektuan  gjithmonë  dhe  promovimi  i pjesëmarrjes së grave në jetën publike nuk u trajtua në fushatë.
Kuota për përfaqësim gjinor prej 30 për qind u respektua në përbërjen e KSHZ-së, mirëpo nuk u zbatua në mënyrë konsekuente në nivelet më të ulëta të administratës zgjedhore.
Katërmbëdhjetë për qind e të gjitha listave u udhëhoqën nga gratë, ndërsa nga të gjithë kandidatët për kryetarë të komunave, vetëm gjashtë për qind ishin gra.
Marrëdhëniet ndëretnike luajtën rol në këto zgjedhje.
Edhe pse disa parti kërkuan vota përtej kufijve etnikë, shumica e listave me kandidatë e pasqyruan përbërjen etnike të komunës së caktuar.
U vërejt retorikë konfrontuese brenda bashkësisë së njëjtë në komunat ku partitë të cilat i takojnë koalicionit të njëjtë në nivel nacional garonin njëra me tjetrën në nivel lokal.
Një incident serioz në lidhje me zgjedhjet, që e shpalosi shkallën e lartë të polarizimit në bashkësinë rome, ndodhi në lagjen Shuto Orizare në Shkup.
Korniza ligjore nuk ofron plotësisht mjete efektive ligjore për kontestet zgjedhore, me ç’rast shumica  e  vendimeve  nuk  i  nënshtrohen  shqyrtimit  gjyqësor,  që  është  në  kundërshtim  me përkushtimet e OSBE-së.
Edhe pse kishte pretendime të shumta për praktika korruptive në lidhje me zgjedhjet anembanë  vendit,  shumë  pak  ankesa  u  parashtruan  para  organeve  kompetente.
Shumë  bashkëbisedues të MVZ-së së OSBE/ODIHR-it e potencuan mungesën e besimit në aftësinë e administratës zgjedhore dhe të gjykatave për t’i shqyrtuar rastet në mënyrë të pavarur.
Qasja  e  vëzhguesve  qytetarë  në  të  gjitha  fazat  e  procesit  zgjedhor  kontribuoi  për  të  pasur transparencë dhe ofroi vlerësim jopartiak të zgjedhjeve.
Gjithsej rreth 3.000 vëzhgues qytetarë u akredituan  për  t’i  ndjekur  procedurat  në  ditën  e  votimit.
Poashtu,  në disa  komuna  shoqëria qytetare bëri përpjekje për të mundësuar përfshirje më të madhe të personave me pengesa dhe të komuniteteve të rrezikuara në procesin zgjedhor.
Të dyja ditët e zgjedhjeve ishin të organizuara mirë dhe kaluan në mënyrë të rregullt në pjesën më të madhe të vendit.
Megjithatë, u vërejtën disa parregullsi që përsëriten, duke përfshirë votimin familjar/grupor dhe komprometimin e fshehtësisë së votës.
Parregullsitë procedurale që u vërejtën gjatë numërimit të votave e zvogëluan vlerësimin e përgjithshëm pozitiv në të dyja rrethet.
Nxjerrja e rezultateve u përmirësua në rrethin e dytë.
Poashtu, pas rrethit të dytë, publikimi i menjëhershëm onlajn i rezultateve sipas vendvotimeve e përmirësoi transparencën.
KSHZ-ja pranoi shumë ankesa ku pretendoheshin parregullsi në ditën e zgjedhjeve të cilat mund të  paraqisnin bazë për anulim.
Në të dyja rrethet zgjedhore u refuzuan të gjitha ankesat.
Rastet u vendosën  në  mbledhje  të  hapura,  ndërsa  ankesat  dhe  vendimet  u  publikuan  onlajn,  gjë  që kontribuoi për transparencë.
Megjithatë, mënyra në të cilën u trajtuan shumë ankesa e rrezikoi sundimin e ligjit dhe rregullsinë e procesit, që është në kundërshtim me përkushtimet e OSBE-së, duke i lënë rastet që kishin bazë pa mjet efektiv ligjor.
Gjykata Administrative i vërtetoi të gjitha vendimet e KSHZ-së për të cilat u parashtruan ankesa, përveç njërit.
Në  përgjithësi,  zgjedhjet  komunale  të  vitit  2017  u  perceptuan  si  një hap  i  rëndësishëm  për ndërtimin e kredibilitetit të qeverisë së re dhe kontribuan në përforcimin e besimit në procesin demokratik.
KSHZ-ja i konfirmoi rezultatet e zgjedhjeve më 14 nëntor, megjithatë ato nuk u pranuan nga i gjithë spektri politik.
Koalicioni qeveritar e mbështeti procesin, mirëpo partia kryesore opozitare refuzoi t’i pranojë rezultatet për shkak të shkeljeve të shumta të pretenduara, mirëpo të pambështetura, gjatë gjithë procesit zgjedhor.
Megjithatë, në të gjitha komunat u bë dorëzim paqësor i pushtetit.
Ky raport ofron një numër rekomandimesh për t’i mbështetur përpjekjet për t’i afruar zgjedhjet në vendin nikoqir që të jenë në përputhje me përkushtimet e OSBE-së dhe obligimet dhe standardet e tjera  ndërkombëtare  për  zgjedhje  demokratike.
Rekomandimet  prioritare  kanë  të  bëjnë  me nevojën për reforma inkluzive dhe në kohë ligjore, të drejta të barabarta të votës, transparencë dhe llogaridhënie të administratës zgjedhore, masa për të siguruar terren të barabartë në fushatë, transparencë në financimin e fushatës dhe të drejtën për mjete efektive ligjore.
OSBE/ODIHR-i është i gatshëm për t’u ndihmuar  autoriteteve që ta përmirësojnë kornizën dhe procesin zgjedhor, si dhe për të trajtuar rekomandimet që gjenden në këtë raport dhe në raportet e mëparshme.
HYRJE DHE MIRËNJOHJE
Në përgjigje të ftesës zyrtare nga Ministria për Punë të Jashtme, Zyra e OSBE-së për institucione demokratike dhe të drejtat e njeriut (OSBE/ODIHR) e krijoi Misionin për vëzhgimin e zgjedhjeve (MVZ) për t’i vëzhguar zgjedhjet lokale të 15 tetorit.
Misioni mbeti në vend për rrethin e dytë të zgjedhjeve me 29 tetor.
MVZ-ja e OSBE/ODIHR-it, e udhëhequr nga Ambasadorja Audrey Glover përfshinte 17 anëtarë të ekipit kryesor në Shkup dhe 20 vëzhgues afatgjatë të shpërndarë në mbarë vendin.
Për ditën e zgjedhjeve më 15 tetor, MVZ-së së OSBE/ODIHR-it iu bashkua delegacioni 13-anëtarësh nga Kongresi i autoriteteve lokale dhe rajonale të Këshillit të Evropës (Kongresi) nga 12 vende anëtare të Këshillit të Evropës për ta formuar Misionin ndërkombëtar për vëzhgimin e zgjedhjeve (MNVZ).
Çdo institucion i përfshirë në këtë MNVZ e ka miratuar Deklaratën e Parimeve për vëzhgimin ndërkombëtar të zgjedhjeve të vitit 2005.
Gjithsej u shpërndanë 208 vëzhgues, ndërsa vëzhguesit u siguruan nga 31 vende pjesëmarrëse të OSBE-së.
Për rrethin e dytë që u mbajt më 29 tetor , MVZ-ja e OSBE/ODIHR-it përfshinte 17 ekspertë në kryeqytet, 17 vëzhgues afatgjatë dhe 88 vëzhgues afatshkurtër të shpërndarë në mbarë vendin.
Vëzhguesit u siguruan nga 25 vende pjesëmarrëse të OSBE-së.
MVZ-ja e OSBE/ODIHR-it e vlerësoi pajtueshmërinë e procesit zgjedhor me përkushtimet e OSBE-së dhe obligimet dhe standardet e tjera ndërkombëtare për zgjedhje demokratike dhe me legjislacionin nacional.
Ky raport përfundimtar pason pas Deklaratave për gjetjet dhe përfundimet paraprake për rrethin e parë dhe të dytë, të cilat u publikuan në konferencat për shtyp në Shkup më 16 tetor dhe 30 tetor, respektivisht.
MVZ-ja  e  OSBE/ODIHR-it  dëshiron  t’i  falënderojë  autoritetet  për  ftesën  për  t’i  vëzhguar zgjedhjet dhe Komisionin Shtetëror të Zgjedhjeve (KSHZ) dhe autoritetet e tjera për ndihmën e tyre.
Ajo poashtu dëshiron t’u shprehë falënderim edhe shoqërisë civile, partive politike, mediave dhe institucioneve të tjera shtetërore, për këmbimin e pikëpamjeve të tyre me misionin, si dhe përfaqësuesve të bashkësisë ndërkombëtare për bashkëpunimin e tyre.
SFONDI DHE KONTEKSTI POLITIK
Pas zgjedhjeve të parakohshme parlamentare të vitit 2016, formimi i qeverisë u paraqit si sfidë.
Në shkurt të vitit 2017, Partia Organizata e Brendshme Revolucionare Maqedonase – Partia Demokratike për Unitet Kombëtar Maqedonas (VMRO-DPMNE), e cila fitoi numrin më të madh të deputetëve në parlament, nuk arriti marrëveshje me partnerin e saj tradicional të koalicionit, Bashkimin Demokratik për Integrim (BDI).
BDI-ja dhe partitë e tjera të shqiptarëve etnikë e mbështetën Lidhjen Social Demokratike të Maqedonisë (LSDM), mirëpo kryetari i shtetit nuk ua dha atyre mandatin për të formuar qeveri.
Kriza u përshkallëzua më 27 prill, kur pas disa përpjekjeve të pasuksesshme, një shqiptar etnik u zgjodh për kryetar të Kuvendit.
Kjo gjë shkaktoi konfrontim në Kuvend dhe rezultoi me sulm fizik ndaj deputetëve, duke përfshirë edhe ndaj anëtarëve të lartë të LSDM-së dhe të Aleancës për Shqiptarët (ASH).
Kriza politike u qetësua vetëm pasi kryetari i shtetit ia dha mandatin LSDM-së që të formojë qeveri, e cila u krijua më 31 maj, pas një vonese gjashtëmujore.
Për pasojë, zgjedhjet  lokale  u  shtynë  deri  më  15  tetor.
Në  korrik  qeveria  miratoi  reforma  ekonomike, gjyqësore dhe politike dhe një plan për t’i trajtuar shqetësimet për keqpërdorimin e burimeve administrative,  presionin  ndaj  nëpunësve  publikë,  mbulimin  jo  të  balancuar  mediatik  dhe mungesën e transparencës së administratës zgjedhore.
Aspiratat shumëvjeçare të vendit për anëtarësim në Bashkimin Evropian (BE) dhe në NATO, përqindja në vazhdimësi e lartë e papunësisë dhe niveli i lartë i emigrimit e formuan sfondin e këtyre  zgjedhjeve.
Posaçërisht,  mënyra  e  mbajtjes  së  zgjedhjeve  lokale  nga  shumica  e bashkëbiseduesve  të  MVZ-së  së  OSBE/ODIHR-it  u  perceptua  se  ka  ndikim  në  proceset  e integrimit në BE dhe NATO, që janë në zhvillim e sipër.
SISTEMI ZGJEDHOR DHE KORNIZA LIGJORE
Zgjedhjet lokale mbahen çdo katër vjet për t’i zgjedhur kryetarët e komunave dhe këshillat komunalë  në  80  komuna  dhe  në  Qytetin  e  Shkupit.
Këshilltarët  zgjidhen  me  përfaqësim proporcional nëpërmjet listave të mbyllura me kandidatë.3 Kryetarët e komunave zgjidhen sipas sistemit të shumicës në dy rrethe zgjedhore.
Në qoftë se asnjë kandidat për kryetar komune nuk fiton më shumë se 50 për qind të të gjitha votave të hedhura në rrethin e parë, mbahet rrethi i dytë pas dy javësh.
Për rrethin e parë të zgjedhjeve për kryetarë të komunave nevojitet pjesëmarrje e një të tretës së numrit të votuesve, përndryshe zgjedhjet në komunën përkatëse përsëriten.
Për rrethin e dytë nuk kërkohet pjesëmarrje e caktuar e votuesve.
Zgjedhjet kryesisht janë të rregulluara me Kushtetutën e vitit 1991 dhe me Kodin zgjedhor (KZ) të vitit 2006.
Kushtetuta përcakton një diapazon të gjerë të të drejtave dhe të lirive themelore që i mbështesin zgjedhjet demokratike, duke e përfshirë edhe mbrojtjen e të drejtave të pakicave.
Që nga miratimi i saj, KZ-ja ka pësuar disa ndryshime pozitive dhe në përgjithësi ofron një bazë të mirë për mbajtjen e zgjedhjeve demokratike.
Një numër i madh i ndryshimeve ishin në përputhje me rekomandimet e mëparshme të OSBE/ODIHR-it dhe të Komisionit për Demokraci nëpërmjet Ligjit (Komisionit të Venedikut), të Këshillit të Evropës, me ç’rast u bënë ndryshime kyçe me të cilat u përmirësua korniza për ndarjen e shtetit nga partia dhe rregullativa për financimin e fushatës.
Megjithatë, mbeten disa kufizime, zbrazëtira dhe paqartësi të rëndësishme që kanë të bëjnë me një numër aspektesh ligjore, duke i përfshirë disa që janë përmendur në rekomandimet e mëparshme të OSBE/ODIHR-it dhe të Komisionit të Venedikut.
Në mes tjerash, këto kanë të bëjnë me të drejtat e votës, regjistrimin e kandidatëve, zgjidhjen e kontesteve zgjedhore, dhe pavarësisht  nga  përmirësimet,  me  rregullativën  për  financimin  e  fushatës.
Përveç  kësaj, përkundër ndryshimeve, KZ-ja nuk i rregullon në mënyrë gjithëpërfshirëse dhe të qartë të gjitha aspektet e rrethit të dytë, që nganjëherë çon në zbatim jokonsekuent të ligjit.
Kjo ka të bëjë, për shembull, me përditësimin e listave të votuesve, aplikimin për votim në shtëpi, zëvendësimin e anëtarëve të Këshillave zgjedhorë (KZ), ndarjen e bilbordeve dhe hapësirave për posterë dhe akreditimin e vëzhguesve.
Në vitin 2017 u futën dy ndryshime kyçe në KZ.
Për shkak të formimit me vonesë të qeverisë, u ndryshua periudha e mbajtjes së zgjedhjeve lokale prej majit në tetor dhe u vazhdua mandati i kryetarëve aktualë të komunave.
Poashtu, disa javë para zgjedhjeve dhe në kundërshtim me praktikën e mirë që rekomandon të ruhet korniza e qëndrueshme zgjedhore, Kuvendi u autorizua që ta ndryshojë përbërjen e Komisionit shtetëror zgjedhor (KSHZ), që të jetë në përputhje me përbërjen e re të Kuvendit.
Aq më tepër, ky ndryshim u realizua me procedurë të përshpejtuar, pa konsultim të gjerë, që është në kundërshtim me përkushtimet e OSBE-së.
Miratimi i vonshëm e pengoi mundësinë për të kërkuar shqyrtim gjyqësor në kohë të këtij ndryshimi.
Kodi  zgjedhor  duhet  të  rishikohet  në  mënyrë  gjithëpërfshirëse  për  t’i  trajtuar  mangësitë, zbrazëtirat dhe paqartësitë e identifikuara, duke i përfshirë edhe dispozitat për rrethin e dytë të zgjedhjeve, që të jetë në përputhje me përkushtimet, obligimet ndërkombëtare dhe praktikën e mirë.
Rishikimi dhe ndryshimet duhet të bëhen në procedurë publike, pas një procesi të gjerë inkluziv të konsultimeve dhe në një kohë të mjaftueshme përpara zgjedhjeve të radhës.
Rregullat  e  miratuara  nga  KSHZ-ja  e  plotësojnë  KZ-në.
Megjithatë,  koha  dhe  përmbajtja  e ndryshimeve të kornizës rregullatore, nganjëherë e sfidoi integritetin e procesit zgjedhor.
KSHZ-ja i miratoi dhe i ndryshoi disa rregulla gjatë periudhës zgjedhore, nganjëherë në momentin e fundit ose në bazë retroaktive.
Disa rregulla ishin në kundërshtim me ligjin, si për shembull rregullat për implementimin e kuotës gjinore dhe renditjen e garuesve në fletëvotim.
Aq më tepër, në legjislacion nuk është paraparë shqyrtimi gjyqësor në kohë i rregullave të KSHZ-së.
KSHZ-ja duhet të ruajë një kornizë stabile rregullatore dhe duhet të përmbahet nga ndryshimi i rregullave gjatë periudhës zgjedhore, përveç shqyrtimit të rasteve emergjente.
KSHZ-ja duhet të sigurojë se rregullat që zbatohen të mos jenë në kundërshtim me KZ-në apo të mos përputhen me të.
Mund të konsiderohet futja e procesit të përshpejtuar për kontestet në lidhje me ligjshmërinë e legjislacionit dhe të rregullave që kanë të bëjnë me zgjedhjet.
ADMINISTRIMI I ZGJEDHJEVE
Zgjedhjet lokale u administruan nga administrata zgjedhore në tre nivele që përbëhet nga KSHZ-ja, 80 Komisione zgjedhore komunale (KZK) dhe Komisioni zgjedhor për Qytetin e Shkupit, dhe 3,480 Këshilla zgjedhorë (KZ).
Rrethi i dytë u administrua nga 35 KZK ku u mbajt rrethi i dytë dhe 1.517 (KZ) që janë nën to.
KSHZ-ja është e mbështetur nga 34 zyra rajonale dhe sekretariati që përbëhet nga nëpunës shtetërorë.
Përkundër sfidave organizative, administrata zgjedhore, në përgjithësi, siguroi që votuesit ta kenë mundësinë për t’i ushtruar të drejtat e tyre.
Në bazë të Marrëveshjes së Përzhinës të vitit 2015, KZ-ja u ndryshua që të ndryshohet përbërja e KSHZ-së nga modeli politik në atë të përzier dhe nga shtatë të ketë nëntë anëtarë.
Tre anëtarë të KSHZ-së nuk kanë përkatësi partiake dhe zgjidhen nëpërmjet konkursit të hapur, ndërsa gjashtë anëtarët e tjerë e pasqyrojnë përbërjen politike të Kuvendit.
Mandati pesëvjeçar i anëtarëve jopartiakë është i mbrojtur në mënyrë të arsyeshme, ndërsa të emëruarit partiakë, pas ndryshimeve të KZ-së në vitin 2017, duhej të ndërrohen që përbërja e KSHZ-së ta pasqyrojë përbërjen aktuale të Kuvendit.
Në përputhje me këtë, më 22 shtator, anëtari i Lëvizjes BESA e zëvendësoi anëtarin e Partisë Demokratike Shqiptare (PDSH).
Ndryshimi i vonshëm në përbërjen e KSHZ-së ishte në kundërshtim me praktikën e mirë ndërkombëtare.
Bile, ndaj një anëtari të KSHZ-së ishte ngritur padi për keqpërdorim të detyrës zyrtare gjatë zgjedhjeve lokale të vitit 2013, gjë që e komprometoi perceptimin publik të KSHZ-së.
Gjatë periudhës zgjedhore, KSHZ-ja jo gjithmonë i respektoi procedurat e saj të brendshme ose përshkrimin e detyrave të punës të anëtarëve të saj.
Ndërhyrja e panevojshme e anëtarëve të KSHZ-së në punën e sekretariatit të saj rezultoi me tejkalim të afateve kohore, që kryesisht ndikoi në  edukimin  e  votuesve  dhe  shtypjen  e  shablloneve  me  alfabet  të  Brejit.
Poashtu,  gjatë diskutimeve të KSHZ-së për çështje të ndjeshme politike, siç ishin ankesat për mohimin e të drejtës për votim në shtëpi, anëtarët e saj kishin mungesë të qasjes kolegjiale dhe profesionale, ndërsa vendimet ishin të motivuara nga pozicionimi politik i anëtarëve të emëruar nga partitë, në vend që të bazohen në praktikën efikase dhe efektive.
Anëtarët e KSHZ-së duhet t’i përmbahen kërkesës ligjore për paanshmëri dhe procedurave të përcaktuara,  si  dhe  t’i respektojnë  përshkrimet  e  detyrave  të  punës  që  janë  përcaktuar  për anëtarët e KSHZ-së dhe sekretariatin.
Puna e KZK-ve kryesisht u vlerësua pozitivisht nga MVZ-ja e OSBE/ODIHR-it, dhe palët e interesuara, në përgjithësi, kishin besim në veprimet dhe vendimet e KZK-ve.
KZK-të përbëhen nga pesë anëtarë, të cilët janë nëpunës shtetërorë, të zgjedhur në mënyrë të rastësishme me mandat pesëvjeçar, nëpërmjet algoritmit të gjeneruar me kompjuter.
KZ-të përbëhen nga dy anëtarë të emëruar politikisht dhe tre anëtarë jopartiakë.
Tërësia e nëpunësve shtetërorë, nga e cila zgjidhen anëtarët e KZK-ve dhe KZ-ve, perceptohet si e politizuar nga bashkëbiseduesit e MVZ-së së OSBE/ODIHR-it  dhe  procesi  si  i  tillë  nuk  është  transparent,  që  ndikon  në  besimin  në administratën zgjedhore.
Për shembull, shqetësime u ngritën nga bashkëbiseduesit e MVZ-së OSBE/ODIHR-it sa i përket anëtarëve të KZK-së në Likovë, të cilët perceptoheshin si mbështetës të kryetarit aktual.
Për të siguruar se anëtarët e KZK-ve dhe të KZ-ve kanë përvojë përkatëse profesionale dhe/ose për  ta  zvogëluar  perceptimin  se  ka  njëanshmëri  në  administrimin  e  zgjedhjeve,  procesi  i përzgjedhjes  së  tyre  duhet  të  bëhet  më  transparent  duke  i  publikuar  listat  e  anëtarëve  të mundshëm të KZK-ve dhe të KZ-ve, duke e hapur programin kompjuterik për verifikim nga ndonjë palë e tretë dhe duke e lehtësuar vëzhgimin e procesit.
KZ-ja parasheh kërkesa për balancë etnike dhe gjinore në përbërjen e administratës zgjedhore në të gjitha nivelet.
Kërkesa për balancë gjinore u përmbush në KSHZ, ku tre anëtare të saj ishin gra.
Në 13 KZK nuk u respektua kuota gjinore.
Pozitivisht, 28 për qind e KZK-ve kishin kryetare femra.
Nuk kishte në dispozicion të dhëna në nivel shtetëror për përbërjen gjinore të KZ-ve.
Emërimi i anëtarëve të KZ-ve filloi në gusht dhe disa ndryshime të vogla nëpër KZ vazhduan anembanë  vendit  deri  pas  përfundimit  të  rrethit  të  parë,  kryesisht  për  shkaqe  familjare  ose shëndetësore.
Me ligj është paraparë që administrata zgjedhore  punën e saj ta bëjë publike.
Megjithatë, në praktikë, KSHZ-së i mungonte transparenca e mirëfilltë.
Edhe pse mbledhjet e KSHZ-së ishin të hapura  për  mediat  dhe  vëzhguesit,  jo  gjithmonë  njoftimet  për  mbajtjen  e  tyre  jepeshin paraprakisht, dhe shpeshherë vendimet e rëndësishme merreshin në mbledhje të mbyllura.
Jo të gjitha rregullat, vendimet dhe udhëzimet e KSHZ-së u bënë publike, e poashtu edhe Rregullorja për punë e KSHZ-së, e cila parasheh që procesverbalet duhet të publikohen brenda një jave pas mbajtjes së mbledhjes, shpeshherë nuk u respektua.
KSHZ-ja dhe sekretariati i saj bënë disa përpjekje për ta përmirësuar transparencën ndërmjet dy rretheve zgjedhore, mirëpo vazhduan vonesat në postimin onlajn të informatave kyçe dhe të procesverbaleve, sikurse edhe praktika e marrjes së vendimeve në mbledhje të mbyllura.
Niveli i transparencës së KZK-ve ndryshonte.
Përderisa shumica e tyre nuk i zbatuan masat për ta përmirësuar transparencën, disa të tjera ndërmorën iniciativa për ta rritur besimin në punën e tyre.
Për shembull, KZK-ja në Novo Sellë mirëmbante një faqe në Facebook, ndërsa KZK-ja në Jegunovcë i informonte në mënyrë proaktive palët e interesuara për mbledhjet e saj dhe më pas i shpërndante procesverbalet.
Për ta rritur transparencën dhe besimin e publikut në punën e tyre, KSHZ-ja dhe KZK-të duhet t’i publikojnë me kohë rregullat, udhëzimet, vendimet dhe procesverbalet e mbledhjeve të tyre, duke i përfshirë edhe ato që kanë të bëjnë me furnizimet.
Para rrethit të dytë, KSHZ-ja mbajti në kohë tre trajnime konsekuente për anëtarët e KZK-së, të cilët pastaj i trajnuan KZ-të për regjistrimin e kandidatëve, votimin e hershëm, dhe procedurat për votim,  numërim  dhe  nxjerrje  të  rezultateve.
Megjithatë,  në  ditën  e  zgjedhjeve,  plotësimi  i protokolleve me rezultate u paraqit si sfidë për shumë KZ, dhe për këtë arsye sekretariati i KSHZ-së i identifikoi KZ-të dhe KZK-të që kishin nevojë për trajnim plotësues para se të mbahet rrethi i dytë.
Këto sesione trajnuese nuk ishin as të standardizuara e as nuk u mbajtën anembanë vendit, ndërsa ato që u vëzhguan nga MVZ-ja e OSBE/ODIHR-it u vlerësuan si të pamjaftueshme.
Pozitivisht, gjashtë KZK organizuan trajnime për KZ-të me iniciativë të veten.
KSHZ-ja poashtu nuk e shfrytëzoi mundësinë që të ofrojë udhëzime plotësuese dhe instruksione qartësuese për KZK-të se si t’i korrigjojnë protokollet me rezultate që kanë gabime numerike, që ishte burim i konfuzionit gjatë nxjerrjes së rezultateve në rrethin e parë.
Për ta ngritur kapacitetin e KZK-ve dhe të KZ-ve dhe për të siguruar zhvillim konsekuent të zgjedhjeve,  KSHZ-ja  duhet  të  ofrojë  trajnime  në  kohë  dhe  të  njëtrajtshme,  në  veçanti  për kompletimin e protokolleve me rezultate.
Pushtetet lokale janë përgjegjëse për financimin e zgjedhjeve, edhe pse disa prej tyre dështuan të ndajnë mjete buxhetore në mënyrë adekuate.
Komunat, llogaritë e të cilave ishin të bllokuara me vendim gjyqësor për shkak të borxheve të papaguara, pranuan fonde nga buxheti shtetëror.
Pas kërkesës së KSHZ-së, Ministria për Financa ndau 39 milionë denarë për 19 komuna të tilla, duke u bazuar në shpenzimet e zgjedhjeve paraprake.
Megjithatë, KSHZ-ja nuk i transferoi paratë në kohë, e as që parashikoi buxhet për rrethin e dytë të mundshëm.
Shtatë KZK e plotësuan mungesën e mjeteve financiare nga mjetet personale të anëtarëve të tyre.
Së paku 14 KZK kishin mungesë të hapësirave adekuate dhe të pajisjeve.
Komunat duhet të sigurojnë planifikim financiar dhe operativ adekuat dhe në kohë, duke ua ofruar  KZK-ve  burimet  e  nevojshme  shumë  më  parë  se  sa  të  mbahen  zgjedhjet.
Poashtu, autoritetet relevante duhet të sigurojnë që mjetet për cilëndo komunë, duke i përfshirë edhe ato me llogari të bllokuara, të transferohen në kohë.
KSHZ-ja nuk e përmbushi në mënyrë adekuate detyrën e saj për të ofruar edukim të votuesve.
Ajo planifikoi që shërbimet për edukim të votuesve t’i ofrojë ndonjë kompani e jashtme, mirëpo për shkak të problemeve të prokurimit, kjo nuk u realizua.
Prandaj, KSHZ-ja vetëm e ndryshoi programin,  e  cili  fillimisht  ishte  dizajnuar  për  zgjedhjet  parlamentare  të  vitit  2016.
Për shpërndarjen e porosive u shfrytëzuan radiot, televizionet, mediat e shtypura dhe ato sociale, gjë që edhe pse ishte informuese dhe e dobishme, nga MVZ-ja e OSBE/ODIHR-it u vlerësua si mezi e dukshme.
Video-klipet për edukimin e votuesve u shtuan javën e fundit para se të mbahen balotazhet, mirëpo përpjekjet e përgjithshme të KSHZ-së për të arritur deri te votuesit ishin minimale.
Gjuha e shenjave nuk ishte shtuar në video-klipet e fushatës, e poashtu nuk u prodhuan materiale  për  personat  me  shikim  të  dëmtuar  ose  me  pengesa  mendore  dhe  intelektuale.
Pozitivisht, KSHZ-ja në bashkëpunim me shoqërinë civile, i caktoi vendvotimet në të cilat kishte qasje për karrocat invalidore dhe i vendosi këto informata onlajn.
Poashtu, në disa komuna shoqëria civile bëri përpjekje për ta ndihmuar përfshirjen më të madhe të personave me pengesa dhe të komuniteteve të rrezikuara në procesin zgjedhor.
Në Kumanovë, pati një iniciativë qytetare për t’u ndihmuar personave me pengesa për ta ushtruar të drejtën e tyre të votës, ndërsa në Prilep një OSHQ e ngriti vetëdijen për të drejtat e votimit në komunitetin rom.
Për ta përmirësuar ushtrimin efektiv të së drejtës për të votuar, KSHZ-ja duhet të zhvillojë dhe të implementojë program gjithëpërfshirës për edukim qytetar dhe të votuesve që do të realizohet në gjithë vendin, duke i përfshirë edhe votuesit me lloje të ndryshme të invaliditetit.
REGJISTRIMI I VOTUESVE
Të gjithë qytetarët që kanë mbushur 18 vjet kanë të drejtë vote, përveç atyre që u është marrë kjo e drejtë ligjore me vendim gjyqësor.
Ky kufizim është në kundërshtim me përkushtimet e OSBE-së  dhe  obligimet  ndërkombëtare.
Për  më  tepër,  vetëm  personat  me  adresë  të  paraqitur  në komunën përkatëse dhe me letërnjoftim të vlefshëm ose me pasaportë biometrike janë përfshirë në regjistrin e votuesve.
Me këtë, në mënyrë efektive iu pamundësua e drejta e votës votuesve që i plotësonin kushtet, mirëpo të cilëve u kishte kaluar apo do t’u kalonte afati i vlefshmërisë së dokumenteve për identifikim para ditës së zgjedhjeve, dhe të cilët nuk kishin mundësi të nxirrnin dokumente  të  reja  të  identifikimit  para  se  të  finalizohej  lista.
Kufizimet  e  tilla  janë  në kundërthënie me dispozitat kushtetuese për të drejtën universale të votës dhe në kundërshtim me paragrafin 7.3 të Dokumentit të Kopenhagës të OSBE-së të vitit 1990.
Siç është rekomanduar paraprakisht, KZ-ja duhet të korrigjohet që t’i përfshijë të gjithë votuesit që kanë të drejtë vote në listat e votuesve, pa marrë parasysh vlefshmërinë e dokumenteve të tyre të identifikimit.
Në përputhje me obligimet ndërkombëtare, kufizimet e të drejtës së votës në bazë të  vendimit  gjyqësor  duhet  të  hiqen,  e  poashtu  duhet  të  ofrohen  mekanizmat  e  nevojshëm mbështetës për ta ushtruar të drejtën e votës.
Poashtu, ligji nuk ka dispozita për votuesit në spitale, në institucionet për përkujdesje afatgjate dhe në shtëpitë e pleqve, dhe për këtë arsye këta votues nuk kishin mundësi të votojnë.
KZ-ja përmban një dispozitë të përgjithshme për votimin në shtëpi, ndërsa rregulla e KSHZ-së saktëson se kush i plotëson kushtet për këtë.
Megjithatë, procedura e vështirë për aplikim, pa nevojë ua vështirësoi mundësinë për të votuar votuesve që i plotësonin kushtet, që është në kundërshtim me standardet ndërkombëtare.31 Në disa raste, KSHZ-ja, duke e shkelur rregullën e saj, i hodhi poshtë vendimet e KZK-ve dhe miratoi votim në shtëpi për personat që nuk bëjnë pjesë në kategoritë e shënuara në rregullën e saj.
Ligji duhet t’u ofrojë mundësi që ta ushtrojnë të drejtën e tyre të gjithë personave që kanë të drejtë vote duke i përfshirë votuesit në spitale, në institucionet për përkujdesje afatgjate dhe në shtëpitë e pleqve.
Poashtu, duhet të konsiderohet mundësia për ta rishikuar rregullën për kushtet për votim në shtëpi për ta përmirësuar pjesëmarrjen.
Regjistrimi i votuesve është pasiv.
KSHZ-ja e mirëmban regjistrin e votuesve në bazë të të dhënave të nxjerra nga regjistri qytetar dhe ai i popullatës.
Ajo e përditëson regjistrin e votuesve katër herë në vit, në bazë të të dhënave që i ofrojnë institucionet e ndryshme shtetërore.
Një ditë pasi të shpallen zgjedhjet, bëhet edhe një përditësim plotësues i regjistrit të votuesve.
KSHZ-ja ka të drejtë të bëjë inspektime të rastësishme për verifikim të saktësisë.
Për këto zgjedhje, KSHZ-ja nuk e pa të nevojshme që të bëjë verifikim gjithëpërfshirës të regjistrit të votuesve.
Këqyrja publike e listave të votuesve u bë prej 21 gushtit deri më 9 shtator.
Gjatë kësaj periudhe, mbi 220.000 votues i kontrolluan të dhënat e tyre onlajn dhe personalisht, mirëpo vetëm 230 veta kërkuan të bëhen korrigjime.
Më 16 shtator, dy ditë pas afatit përfundimtar, partitë, mirëpo jo edhe kandidatët e pavarur, pranuan kopje të listave të votuesve.
Partitë kërkuan vetëm disa ndryshime të vogla.
Si rezultat i kësaj, shumë  bashkëbisedues shprehën besim të shtuar në integritetin e regjistrit të votuesve, ndërsa disa të tjerë vazhduan të shprehin shqetësim.
Për  këto  zgjedhje  ishin  regjistruar  gjithsej  1.814.644  votues.
KSHZ-ja  i  miratoi  listat përfundimtare të votuesve më 25 shtator, një ditë pas afatit të fundit zyrtar.
Listat e shtypura të votuesve iu dërguan KZK-ve, të cilat pastaj ia dorëzuan ato KZ-ve.
Nuk ka dispozita ligjore që parashohin  përditësim  të  listave  të  votuesve  ndërmjet  dy rretheve  zgjedhore,  që  në  fakt  ua pamundëson të drejtën e votës atyre që u ka kaluar afati i dokumenteve të identifikimit,  me afat të kaluar,  si  dhe  atyre  që  kanë  mbushur  18  vjet  ndërmjet  dy  rretheve  zgjedhore,  që  është  në kundërshtim me përkushtimet e OSBE-së dhe standardet ndërkombëtare për të drejtën e votës.
Poashtu, 900 të burgosur nuk kishin mundësi të votimit për shkak se nuk mund të nxirrnin dokumente të reja të identifikimit.
Për ta përmirësuar saktësinë e listës së votuesve dhe për ta lehtësuar pjesëmarrjen e votuesve, duhet  të  konsiderohet  përditësimi  i  listës  së  votuesve  ndërmjet  rretheve  zgjedhore.
Duhet konsideruar mundësia për ta zgjatur periudhën e këqyrjes publike të listës së votuesve dhe afati i fundit për ndryshime të afrohet më afër ditës së zgjedhjeve.
Më 25 tetor, KSHZ-ja miratoi një vendim me të cilin votuesve që ishin në listë, mirëpo të cilëve u kishte kaluar afati i vlefshmërisë së dokumenteve për identifikim prej datës 9 shtator e më tutje, nuk iu lejua të votojnë.
KSHZ-ja u bëri thirrje votuesve që të nxjerrin dokumente të reja para se të mbahet rrethi i dytë.
REGJISTRIMI I KANDIDATËVE
Çdo votues me të drejtë vote që banon në komunën përkatëse mund të kandidojë në zgjedhje, përveç atyre që janë në burg ose atyre që janë në pritje të vuajtjes së dënimit me burg në kohëzgjatje  më  shumë  se  gjashtë  muaj.
Kandidatë  mund  të  emërojnë  partitë  e  regjistruara, koalicionet e partive ose grupet e votuesve, për kandidatët e pavarur.
Këta të fundit emërimin e tyre duhet ta mbështesin me 100 deri në 1.000 nënshkrime, varësisht nga numri i votuesve në komunë, që është e barabartë me 0.2 deri në 4.8 për qind të votuesve me të drejtë vote që banojnë në komunën përkatëse.
Me këtë cenohet mundësia e barabartë e qytetarëve për të kandiduar në zgjedhje dhe kjo është në kundërshtim me praktikën e mirë ndërkombëtare, e cila rekomandon që nënshkrimet  për  mbështetje  nuk  duhet  të  tejkalojnë  një  për  qind  të  numrit  të  votuesve.
Pozitivisht,  siç  u  rekomandua  paraprakisht  nga  OSBE/ODIHR-i,  votuesit  tani  mund  të nënshkruajnë për ta mbështetur më shumë se një kandidat.
Megjithatë, akoma nënshkrimet duhet të mblidhen në prani të përfaqësuesit të KSHZ-së.
Në komunitetet e vogla, kërkesat e këtilla mund të kenë efekt zhbindës ose frikësues mbi disa votues.
Duhet konsideruar mundësia për standardizimin e numrit të nevojshëm të nënshkrimeve për kandidatët e pavarur deri në një për qind të votuesve të regjistruar në përputhje me praktikën e mirë ndërkombëtare.
Poashtu, siç është rekomanduar paraprakisht, duhet konsideruar mundësia për të ofruar metoda alternative për mbledhjen e nënshkrimeve me qëllim që të zvogëlohet mundësia për frikësim.
Pas një procesi inkluziv të regjistrimit, 19 parti politike dhe koalicione, si dhe 65 grupe votuesish, paraqitën gjithsej 6.630 kandidatë në 370 lista me kandidatë për këshillat komunalë dhe 258 kandidatë për kryetarë të komunave, duke përfshirë 19 kandidatë të pavarur për zgjedhjet për kryetarë të komunave.
Regjistrimi i kandidatëve përfundoi më 19 shtator dhe listat u publikuan në ueb-faqen e KSHZ-së më 25 shtator, si dhe u vendosën para zyrave të KZK-ve për njoftim të votuesve.
Pasi që KZK-të vendosin për regjistrimin, nuk kishte të dhëna në nivel shtetëror për numrin dhe arsyet e listave dhe kandidatëve të refuzuar.
MVZ-ja e OSBE/ODIHR-it ka njohuri për refuzimin e pesë listave me kandidatë, për të cilat u parashtruan ankesa deri te Gjykata Administrative, e cila i refuzoi të gjitha ankesat.
Megjithatë, listat dhe kandidatët e miratuar nuk mund  të  kundërshtohen  në  mënyrë  ligjore.
Një  parti  parashtroi  ankesë  ligjore  kundër  një koalicioni që garoi me emrin dhe logon e njëjtë sikurse edhe partia.
Ankesa u refuzua për shkak se nuk është e ndaluar që një koalicion ose listë e dorëzuar nga një grup votuesish ta përdorë emrin dhe/logon e një partie të regjistruar.
Nuk ka dispozitë për tërheqjen e kandidatëve.
KZ-ja mund të ndryshohet që t’u ndalohet koalicioneve dhe listave të dorëzuara nga grupe të votuesve që ta përdorin emrin ose logon e njëjtë sikurse një parti e regjistruar dhe të rregullohet tërheqja e kandidatëve.
Në  kundërshtim  me  KZ-në,  KSHZ-ja  organizoi  dy  shorte  për  renditjen  e  kandidatëve  në fletëvotim,  një  për  partitë  dhe  koalicionet,  dhe  tjetrën  për  grupet  e  votuesve.
Me  këtë  u diskriminuan kandidatët e pavarur, për shkak se ata u vendosën në fund të fletëvotimeve.
Për ta përmirësuar barazinë gjinore, KZ-ja kërkon që në listat e kandidatëve të përfshihen jo më pak se 40 për qind e gjinisë më pak të përfaqësuar.
Poashtu, së paku një kandidat nga çdo gjini duhet të vendoset në çdo vend të tretë në listë, e poashtu edhe në çdo vend të dhjetë.
Më 17 shtator, pas afatit të fundit për emërime, në përgjigje të kërkesave nga partitë politike, KSHZ-ja e ndryshoi rregullën duke përcaktuar në detaje se si duhet të zbatohet kuota për gjinitë.
Kjo ishte në kundërshtim me KZ-në dhe e dëmtoi kuotën për gjinitë.
KZK-të regjistruan 9 lista me më pak se 40 për qind kandidate gra.
Në 11 lista nuk kishte grua në çdo vend të tretë, ndërsa 6 lista nuk kishin një grua në çdo vend të dhjetë.
KZK-të këtë ia përshkruan gabimeve gjatë mbikëqyrjes dhe atyre aritmetike.
Megjithatë, posaçërisht një KZK që ka pranuar një listë me më pak kandidatë meshkuj se sa që duhet, ka kërkuar që ajo të korrigjohet.
Katërmbëdhjetë për qind të të gjitha listave udhëhiqeshin nga gratë, ndërsa nga të gjithë kandidatët për kryetarë të komunave, vetëm gjashtë për qind ishin gra.
Gjashtë kandidate gra për kryetarë të komunave kaluan në rrethin e dytë.
Partitë politike duhet t’i respektojnë kërkesat për kuotat e gjinive që janë përcaktuar në KZ, ndërsa KSHZ-ja dhe KZK-të duhet ta zbatojnë ligjin në mënyrë të rreptë.
Duhet të ketë mundësi që miratimi i listave t’i nënshtrohet shqyrtimit gjyqësor.
AMBIENTI I FUSHATËS
Fushata zyrtare për rrethin e parë filloi më 25 shtator dhe përfundoi në mesnatë të datës 13 tetor, ndërsa për rrethin e dytë zgjati prej 16 tetorit dhe përfundoi në mesnatë të datës 27 tetor.
Fillimi i fushatës para periudhës zyrtare, duke e përfshirë edhe mbajtjen e mbledhjeve me votuesit për t’i promovuar  platformat  e  fushatës,  është  i  ndaluar  dhe  dënohet  me  gjoba  të  larta.
Përderisa periudhat zyrtare për zhvillim të fushatës mund të caktohen për të ofruar të drejta të veçanta, si për shembull qasje falas në media dhe hapësirë falas për posterat e fushatës, siç është theksuar edhe  në  raportet  e  mëparshme  të  OSBE/ODIHR-it,  në  përgjithësi,  kufizimi  i  aktiviteteve  të fushatës është në kundërshtim me standardet ndërkombëtare dhe garancitë kushtetuese për lirinë e të shprehurit dhe të tubimit.
Në KZ fushata është e rregulluar në mënyrë gjithëpërfshirëse dhe në përgjithësi ofron kushte për terren të barabartë për garë, edhe pse kandidatëve të pavarur nuk u ofrohen kushte plotësisht të barabarta, si për shembull hapësirë e dedikuar për bilborde dhe mbulim mediatik.
Ligji ka për qëllim  t’i  mbrojë  votuesit  nga  presioni  i  panevojshëm,  ta  parandalojë  blerjen  e  votave,  ta mbështesë ndarjen e shtetit nga partia, si dhe ta ndalojë keqpërdorimin e burimeve administrative, duke i përfshirë ndalesat për shtetin dhe pushtetet lokale që të bëjnë pagesa që nuk janë paraparë në buxhet, të fillojnë projekte të reja të infrastrukturës publike, si dhe të ndërpresin marrëdhënie të punës ose të punësojnë njerëz të rinj në institucionet shtetërore ose publike.
KZ-ja duhet t’u garantojë kandidatëve të pavarur kushte të barabarta për zhvillim të fushatës me kandidatët e tjerë.
Para periudhës së fushatës zyrtare, më 5 shtator qeveria e miratoi Deklaratën për zgjedhjet e lira dhe të drejta, duke i bërë thirrje publikut dhe zyrtarëve shtetërorë që të përmbahen nga aktivitetet mashtruese dhe ta respektojnë të drejtën e votuesve që të zgjedhin në mënyrë të lirë.
Më 24 shtator  në  KSHZ  dhe  nëpër  KZK-të,  shumica  e  kandidatëve  për  kryetarë  të  komunave  e nënshkruan Kodin e sjelljes duke premtuar se do ta respektojnë ligjin.
Ambienti para fushatës, në përgjithësi ishte i qetë, me disa incidente të izoluara, duke përfshirë disa dhunime të shtabeve zgjedhore.
Kishte  disa  raste  të  garuesve  që  zhvilluan  fushatë  gjatë  periudhës  së  heshtjes zgjedhore.
Për këtë çështje u parashtruan disa ankesa deri te organet për zbatimin e ligjit dhe administrata zgjedhore.
Fushata u zhvillua në një ambient ku liritë themelore për tubim dhe liria e shprehjes u respektuan në përgjithësi.
Votuesve iu ofruan një varg mundësish për të zgjedhur, dhe në shumë komuna pati gara të rrepta.
Fushatat filluan me tubime festive, ku liderët e partive i prezantuan kandidatët e tyre, i zbuluan sloganet e fushatës dhe i paraqitën platformat e politikave të tyre.
Garuesit në zgjedhje  u  fokusuan  në  bazën  e  tyre  partiake,  realizuan  vizita  derë-më-derë  dhe  takime  të përmasave të vogla.
Nëpër qendrat urbane u paraqitën bilborde të mëdha, ku kryesisht ishin të paraqitur kandidatët për kryetarë të komunave.
Disa parti hapën shtabe të përkohshme zgjedhore ku u shpërndanë materialet e përgatitura nga nivelet qendrore të partive.
Përdorimi i mediave sociale ishte një vegël e pashmangshme për zhvillimin e fushatës.
Shumë kandidatë hapën llogari zyrtare në Facebook, ku kryesisht postuan fotografi nga tubimet dhe takimet,   në vend që të diskutojnë për çështje të politikave ose të bashkëveprojnë me votuesit.
Në përgjithësi, kandidatë e partive më të mëdha, veçanërisht ata të VMRO-DPMNE-së, i përdorën më shpesh mediat sociale në krahasim me partitë e tjera dhe kandidatët e pavarur.
Garuesit poashtu blenë reklama në mediat elektronike, të shtypura dhe ato onlajn.
Strategjitë për fushatat lokale u përgatitën në nivel qendror, ndërsa u implementuan në nivel lokal.
Para rrethit të dytë, disa liderë partiakë, gjatë mbajtjes së tubimeve në qendrat administrative bënë fushatë për çështjet shtetërore të stabilitetit dhe të integrimeve, dhe i ndërlidhën ato me çështjet lokale të ujit, higjienës publike dhe infrastrukturës.
VMRO-DPMNE-ja, dhe në masë më të vogël LSDM-ja,  përdorën  ton  dhe  mesazhe  negative  gjatë  tubimeve.
Pavarësisht  nga  kjo, bashkëbiseduesit e MVZ-së së OSBE/ODIHR-it në vazhdimësi vërejtën përmirësim në sjellje dhe në ambientin e fushatës.
Partitë më të vogla dhe kandidatët e pavarur zhvilluan fushata modeste ku i prezantuan vizionet e tyre për zhvillimin lokal.
Një numër i tyre iu ankuan MVZ-së së OSBE/ODIHR-it për mungesën e terrenit të barabartë për garë dhe theksuan se kanë pasur vështirësi t’i financojnë fushatat, t’i paguajnë njerëzit e angazhuar në fushatë dhe të organizojnë ngjarje të përmasave më të mëdha gjatë fushatës në krahasim me partitë më të mëdha dhe të financuara më mirë.
Atmosfera në përgjithësi paqësore që u paraqit në rrethin e parë vazhdoi edhe gjatë rrethit të dytë.
Para rrethit të dytë, ASH-ja formoi koalicion të ri me BESËN, ndërsa LSDM-ja e riafirmoi mbështetjen  e  saj  për  BDI-në.
Strategjitë  e  fushatave  u  ridizajnuan  në  nivel  qendror  dhe kandidatëve iu dha autonomi më e madhe lokale.
Në përgjithësi fushata për rrethin e dytë ishte e qetë dhe u bë dinamike vetëm disa ditë para zgjedhjeve.
Kandidatët u fokusuan në komunikim të drejtpërdrejtë dhe në bashkëbisedim sy më sy me votuesit.
Kishte vetëm disa tubime të mëdha dhe kandidatët  e  zvogëluan  prezencën  e  tyre  në  rrjetet  sociale.
Disa  garues u fokusuan në ato komunitete ku dalja në zgjedhje në rrethin e partë ishte shumë e ulët.
Për shkak të garave të ngushta në zonat me shqiptarë etnikë, retorika e fushatës u bë më intensive dhe herë pas here agresive, në krahasim me komunat ku kishte balotazh ndërmjet kandidatëve të  LSDM-së dhe VMRO-DPMNE-së.
Pozitivisht, në Haraçinë, LSDM-ja e mbështeti një kandidate femër nga BDI-ja, e cila u zgjodh për kryetare të komunës.
Bashkëbiseduesit e MVZ-së së OSBE/ODIHR-it theksuan se rrethi i dytë ishte më konkurrent, me ç’rast partitë garonin për të fituar mbështetje jashtë bazës së tyre tradicionale.
Jo gjithmonë u respektua ndarja e rreptë e administratës shtetërore nga aktivitetet e fushatës.
Më 19 shtator, qeveria miratoi disa ligje me procedurë urgjente, me të cilat qytetarëve u mundësoi përfitime financiare dhe sociale.
Gjatë periudhës zgjedhore poashtu pati debat parlamentar për propozim-ligjin kontrovers për gjuhët, i cili përfshin status zyrtar për gjuhën shqipe.
Para rrethit të dytë, kryeministri, disa herë në kapacitetin e tij zyrtar, iu drejtua elektoratit në tubimet e LSDM- së, dhe rregullisht e përdori llogarinë e tij zyrtare në Twitter për të dërguar mesazhe të fushatës.
Ai e promovoi inkluzivitetin, zhvillimin lokal dhe integrimin në Bashkimin Evropian dhe në NATO.
Disa parti shprehën shqetësime për premtimet nga ana e kryeministrit për mbështetje qeveritare për komunat që do të zgjedhin kryetarë nga radhët e LSDM-së ose të BDI-së.
Këto veprime e dëmtuan parimin e ndarjes së shtetit nga partia, i cili është paraparë në përkushtimet e OSBE-së.
Siç është rekomanduar paraprakisht, autoritetet duhet të tregojnë vullnet më të madh politik për të siguruar ndarje të mjaftueshme ndërmjet shtetit dhe partisë.
MVZ-ja  e OSBE/ODIHR-it u informua nga bashkëbiseduesit për keqpërdorimin e burimeve administrative në disa komuna dhe ka njohuri se disa ankesa për këtë çështje janë parashtruar te organet relevante.
Disa ishin të shqetësuar për fillimin e ndërtimit të rrugëve dhe projekteve të tjera infrastrukturore, që është në kundërshtim me KZ-në.
MVZ-ja e OSBE/ODIHR-it u njoftua edhe për një numër rastesh që kanë të bëjnë me ndërprerjen e marrëdhënies së punës, transferimin ose punësimin e nëpunësve publike, që është në kundërshtim me KZ-në.
Rastet e tjera përfshinin reklamimin e vendeve të punës për një kompani private nga një komunë dhe keqpërdorimin e detyrës zyrtare nga dy kryetarë aktualë të komunave.
Poashtu, u ngritën padi ndaj dy kryetarëve të  komunave  për  keqpërdorim  të  detyrës  zyrtare,  duke  përfshirë  një  rast  të  shfrytëzimit  të drejtpërdrejtë të burimeve administrative për zhvillimin e fushatës.
Gjatë gjithë fushatës, MVZ-ja e OSBE/ODIHR-it vërejti shumë pretendime për presion ndaj votuese dhe blerje të votave nga parti të shumta, me ç’rast disa nga këto pretendime ishin të besueshme.
MVZ-ja e OSBE/ODIHR-it u informua nga palë të ndryshme të interesuara për raste të tilla në së paku 10 komuna, me ç’rast presionet ndaj grupeve të rrezikuara dhe kërcënimet për pasoja ndaj nëpunësve publikë ishin pretendimet më të shpeshta.
Megjithatë, u parashtruan vetëm disa ankesa zyrtare për këto çështje deri te organet përkatëse për zbatimin e ligjit.
Çdo veprim që krijon atmosferë në të cilën votuesit ndjejnë se nuk kanë mundësi ta hedhin votën e tyre në mënyrë të lirë pa frikë nga hakmarrja është në kundërshtim me përkushtimet e OSBE-së.
Poashtu, një organizatë e shoqërisë qytetare (OSHQ) pranoi shumë ankesa për shfrytëzimin e të miturve në fushatat e pothuajse të gjitha partive, gjë që ngriti shqetësime të konsiderueshme për këtë çështje.
Të  gjitha  rastet  dhe  pretendimet  për  presion,  frikësim,  blerje  të  votave  dhe  keqpërdorim  të burimeve  administrative  duhet  të  hetohen  plotësisht  dhe  në  mënyrë  efektive  dhe  të  ndiqen penalisht nga autoritetet, edhe atë në kohë.
Poashtu duhet ketë arsim qytetar me qëllim që të synohen aktivitetet korruptive në fushatat zgjedhore me të dhëna nga organet përkatëse.
Pati  disa  incidente  të  izoluara,  të  motivuara  politikisht,  që  përfshinin  sulme  ndaj  shtabeve zgjedhore dhe dhunë ndaj një kandidati.
Para rrethit të parë, në Shuto Orizare, kandidati aktual për  kryetar  komune  nga  Unioni  i  Romëve  të  Maqedonisë  (URM)  u  sulmua  dhe  u  lëndua.
Ndërmjet dy rretheve zgjedhore, vazhdoi armiqësia ndërmjet mbështetësve të kandidatëve, që rezultoi me prezencë të madhe të policisë.
Incidentet në Shuto Orizare i nxorën në shesh tensionet dhe nivelin e lartë të polarizimit brenda komunitetit rom.
Promovimi i pjesëmarrjes së grave në jetën publike nuk u trajtua në mënyrë të dukshme në fushatë.
Gjatë tubimeve, kandidatet gra shpeshherë ishin në skenën kryesore, mirëpo rrallë folën.
Megjithatë, kandidatet gra që u takuan me MVZ-në e OSBE/ODIHR-it, nuk shprehën shqetësim sa i përket mungesës për mundësi të barabarta për të zhvilluar fushatë.
Mesatarisht, 23 për qind e atyre që i ndoqën tubimet e vëzhguara ishin gra; një pjesëmarrje më e vogël e grave u vërejt  në  tubimet  që  u  mbajtën  në  zonat  e  shqiptarëve  etnikë.
Në  kuadër  të  ekipeve  për menaxhim të fushatës, gratë nuk kishin pozita të dalluara udhëheqëse.
Rekomandohet që partitë politike dhe institucionet relevante të ndërmarrin iniciativa për ta inkurajuar pjesëmarrjen e grave në procesin zgjedhor dhe në marrjen e vendimeve politike.
FINANCIMI I FUSHATËS
Rregullat për financimin e fushatës kanë pësuar ndryshime të konsiderueshme gjatë viteve të fundit, në përputhje me rekomandimet e OSBE/ODIHR-it, Komisionit të Venedikut, dhe të Grupit të  shteteve  kundër  korrupsionit  të  Këshillit  të  Evropës  (GRECO).
Megjithatë,  disa rekomandime të mëparshme dhe kufizime në kornizën ligjore mbeten të patrajtuara, që e zvogëlon transparencën dhe llogaridhënien.
Poashtu, janë ngritur shqetësime nga Komisioni Evropian për mungesën e vullnetit politik për të krijuar mekanizëm efektiv për mbikëqyrjen e financimit të fushatave, dhe për mandatet që përputhen në mes tyre të institucioneve të ndryshme dhe të organeve për zbatimin e ligjit.
Fushatat financohen nga anëtarësia partiake dhe donacionet private.
Donacionet nga institucionet publike, donacionet nga jashtë, si dhe ato anonime, ndërmjet burimeve të tjera, janë të ndaluara.
Donacionet janë të kufizuara në vlerën 3.000 euro për individë dhe 30.000 euro për subjektet juridike, duke i përfshirë edhe kontributet në natyrë.
Limiti për shpenzim në fushatë është 1.8 euro për kokë të votuesve të regjistruar në komunë, për çdo rreth zgjedhor.
Të gjitha transaksionet e fushatës duhet të realizohen nëpërmjet llogarisë së veçantë bankare për këtë qëllim.
Shpenzimet e fushatës kompensohen nga administrata lokale me çmim prej 0.24 eurosh për çdo votë që e fitojnë listat, të cilat fitojnë së paku 1.5 për qind të të gjitha votave të hedhura në një komunë.
Shkelja e pjesës më të madhe të rregullave për financimin e fushatës ka për pasojë anulimin e pjesshëm ose të plotë të kompensimit dhe/ose shqiptimin e gjobave të rrepta, dhe në disa raste edhe dënim me burg.
Garuesit duhej të dorëzonin dy raporte të përkohshme në KSHZ, Entin shtetëror për revizion (ESHR) dhe KSHPK para rrethit të parë (më 5 dhe 14 tetor) dhe një në rrethin e dytë (më 28 tetor).
Një numër i madh i garuesve nuk i dorëzuan raportet e përkohshme deri në afatin e fundit apo nuk i dorëzuan fare, gjë që rezultoi me qasje të kufizuar në të dhënat për financimin e fushatës për votuesit para se ta hedhin votën e tyre; shumë raporte u dërguan me postë dhe arritën pas ditës së zgjedhjeve, duke i përfshirë edhe raportet nga VMRO-DPMNE në të dyja rrethet.
Përkundër rekomandimit paraprak të OSBE/ODIHR-it, nuk janë paraparë dënime për mosdorëzimin në kohë të raporteve të përkohshme, gjë që e kufizon zbatimin e këtij obligimi.
Edhe pse raportet e përkohshme duhet të publikohen nga institucionet relevante dhe nga garuesit, nuk është paraparë afat i fundit për këtë; vetëm KSHZ-ja e publikoi shumicën e raporteve menjëherë.
Ministria  e  Financave  e  lëshoi  një  shabllon  të  ri  për  raportet,  ku  kërkohen  informata gjithëpërfshirëse për të gjithë donatorët dhe donacionet, dhe në përputhje me rekomandimin e mëparshëm  të  OSBE/ODIHR-it,  ndarje  të  detajuar  të  shpenzimeve,  gjë  që  e  përmirësoi transparencën.
Megjithatë, raportet e përkohshme të disa partive, duke e përfshirë edhe LSDM-në, nuk i kishin ndarë në detaje shpenzimet për reklama, siç kërkohet në shabllon.
Poashtu, sipas LSDM-së, në raportet e tyre janë paraqitur vetëm rreth gjysma e shpenzimeve për shkak se shumë fatura nuk i kishin pranuar, veçanërisht për reklamat në televizion.
Aq më tepër, disa parti shpenzuan më tepër se sa të hyrat që i kishin raportuar, gjoja duke shfrytëzuar kredi bankare për t’i  financuar  shpenzimet  e  tepërta,  që  është  në  kundërshtim  me  ligjin.
Për  disa  raporte, veçanërisht ato të grupeve të votuesve, u shfrytëzua shablloni i vjetër që ka më pak detaje.
Partitë më të mëdha politike i shpenzuan pjesën më të madhe të fondeve të fushatës së tyre për reklamim të paguar në mediat tradicionale dhe ato onlajn; në trembëdhjetë raporte janë shënuar zero të hyra dhe shpenzime.
Me KZ-në duhet të kërkohet që raportet e përkohshme për financimin e fushatës të dorëzohen në mënyrë elektronike dhe duhet të vendosen dënime të përshtatshme për dorëzimin e vonshëm ose për mosdorëzimin e tyre.
Shablloni duhet të përfshijë ndarje të shpenzimeve sipas komunave dhe duhet  të  kërkojë  raportim  të  shpenzimeve  të  shkaktuara.
Poashtu,  ligji  duhet  të  parashohë publikimin e raporteve të përkohshme dhe atij përfundimtar në ditën e dorëzimit të tyre.
ESHR-ja bën mbikëqyrje të financimit të fushatës, duke përfshirë edhe shqyrtimin e ankesave dhe përcjelljen e shkeljeve deri te organet relevante për zbatimin e ligjit.
Megjithatë, raportet e përkohshme  financiare  nuk  i  nënshtrohen  analizës,  gjë  që  e  pengon  zbulimin  e  hershëm  të parregullsive.
ESHR-ja duhet të bëjë revizion të raporteve përfundimtare, të cilat dorëzohen në afat prej katër muajsh pas zgjedhjeve, që është një afat i zgjatur pa nevojë.
Në kundërshtim me praktikën e mirë, KZ-ja nuk e definon diapazonin e revizioneve, dhe ESHR-ja nuk ka kompetenca hetuese.
Sipas ESHR-së, ajo vetëm i verifikon të hyrat dhe shpenzimet, dhe nuk ka për qëllim zbulimin e shkeljeve.
Aq më tepër, jo të gjitha raportet i nënshtrohen revizionit, për shkak të mandatit dhe burimeve të kufizuara të saj.
Me këtë nuk përmbushen kërkesat për transparencë dhe llogaridhënie siç parashohin obligimet dhe standardet ndërkombëtare.
ESHR-ja nuk ka pranuar asnjë ankesë dhe nuk ka përcjellë asnjë çështje deri te organet për zbatimin e ligjit.
ESHR-së duhet t’i jepet kompetencë për t’i analizuar raportet, dhe t’i publikojë konstatimet e saj dhe shkeljet e mundshme t’ua përcjellë organeve përkatëse para ditës së zgjedhjeve.
Afati i fundit për dorëzimin e raporteve duhet të jetë në afat prej 30 ditësh pas zgjedhjeve.
Ligji duhet ta përcaktojë diapazonin e revizioneve për të siguruar analizë gjithëpërfshirëse kundër çfarë do qoftë shkeljeje të mundshme dhe ESHR-së duhet t’i jepen kompetencat e nevojshme për hetim.
Dënimet e parapara për të gjitha llojet e shkeljeve duhet të zbatohen.
MEDIAT
Ambienti mediatik
Ambienti mediatik që karakterizohet me një numër të madh të operatorëve që veprojnë në një treg relativisht të vogël, përfshin 170 media.
Televizioni është burimi kryesor i informimit, qarkullimi i  gazetave  është  i  vogël,  ndërsa  depërtimi  gjithnjë  e  më  i  madh  i  internetit  ka  mundësuar zhvillimin e dukshëm të ueb-faqeve me lajme.
Përkrah tregut mediatik maqedonas ekziston edhe tregu mediatik në gjuhën shqipe.
Në përgjithësi, mediat janë të ndara në baza politike dhe akoma mbeten shqetësimet për nivelin e ulët të standardeve profesionale në një numër mediash gjë që e dëmton të drejtën e publikut për të pranuar raportim objektiv dhe të balancuar.
Në kuadër të transmetuesit publik, Radiotelevizionit të Maqedonisë (RTM), veprojnë TVM1, TVM2, kanali kuvendor, si dhe tre radio-stacione.
Transmetuesi publik TVM2 (kanal në gjuhën shqipe) dhe stacioni televiziv privat Alsat-M, janë dy mediat kryesore në nivel shtetëror në gjuhën shqipe.
Transmetuesit privatë TV Sitel, Kanal 5 dhe Telma janë kanalet më të shikuara në vend.
Më 19 shtator të vitit 2017, parlamenti e hoqi taksën për radiodifuzion me të cilën financohej transmetuesi publik, Agjencia për shërbime audio dhe audio-vizuale mediatike (ASHAAM) dhe Radiodifuzioni i Maqedonisë (RDM).
Nga 1 tetori i vitit 2017, këto institucione financohen vetëm nga buxheti shtetëror.
Bashkëbiseduesit e MVZ-së së OSBE/ODIHR-it shprehën shqetësim se kufizimet e këtilla për financim mund ta vështirësojnë punën e ASHAAM-it dhe ta dobësojnë edhe më shumë RTM-në si transmetues publik për shkak të ndërhyrjes së mundshme politike.
Korniza ligjore
Kushtetuta e garanton lirinë e të shprehurit dhe e ndalon censurimin.
KZ-ja parasheh që të gjitha mediat, duke i përfshirë edhe ueb-faqet, t’i mbulojnë zgjedhjet në mënyrë të drejtë, të balancuar dhe të paanshme.
Megjithatë, KZ-ja nuk parasheh në mënyrë eksplicite që të ketë mbulim të drejtë për kandidatët e pavarur.
Reklamimi i paguar në mediat private është i rregulluar në mënyrë të rreptë, ashtu siç është i rregulluar edhe mbulimi i zgjedhjeve në lajmet e RTM-së.
Poashtu, nga RTM-ja kërkohet që garuesve politikë t’u ofrojë minutazh për emetim falas në periudhën me shikim më të madh.
Para të dyja rretheve zgjedhore, ndarja e hapësirës kohore për emetim falas u përcaktua për datën që u kërkua nga ana e kandidatëve, që është në kundërshtim me dispozitat e KZ-së.
Respektimi i ligjeve nga ana e mediave monitorohet nga ASHAM-i, i cili shkeljet dhe ankesat eventuale ia përcjell gjykatës kompetente.
ASHAM-i bëri monitorim sistematik të mediave dhe raportet i publikoi rregullisht në ueb-faqen e tij.
ASHAM-i inicioi 14 procedura kundërvajtëse kundër nëntë mediave për shkelje që kanë të bëjnë me reklamimin e paguar politik, raportimin jo të balancuar,  publikimin e anketave zgjedhore dhe shkeljen e heshtjes zgjedhore.
Gjykatat Themelore morën vendime për katër raste, me ç’rast në tre raste shqiptuan dënime më të ulëta se sa që janë paraparë në KZ dhe në një rast lëshuan paralajmërim zyrtar.
Për dy vendime, ASHAM-i  parashtroi  ankesë  me  arsyetim  se  gjobat  ishin  të  pamjaftueshme.
ASHAM-i  e  dëshmoi profesionalizmin e tij gjatë zgjedhjeve, duke e përmbushur mandatin e tij në tërësi.
Megjithatë, efektiviteti i shqyrtimit gjyqësor të ankesave në lidhje me mediat u dëmtua për shkak të tejkalimit të afateve ligjore nga ana e gjykatave dhe shqiptimit të gjobave më të ulëta se sa që janë paraparë me ligj.
Për më tepër, bashkëbiseduesit e MVZ-së së OSBE/ODIHR-it shprehën shqetësime në lidhje me emërimin e Këshillit të ASHAM-it.
Në shtator të vitit 2017, u propozuan ndryshime të reja në Ligjin për shërbime audio dhe audio-vizuale mediatike për ta ndryshuar procedurën për zgjedhjen e Këshillit të ASHAM-it dhe për të siguruar pavarësi nga ndërhyrjet politike.
Për ta ruajtur edhe më tutje rolin e ASHAM-it, anëtarët e tij duhet të emërohen në mënyrë që siguron pavarësi nga ndikimi politik.
Konstatimet e OSBE/ODIHR-it nga monitorimi i mediave
Rezultatet nga monitorimi i mediave nga ana MVZ-së së OSBE/ODIHR-it treguan se, siç është paraparë me KZ-në, RTM-ja u ofroi të gjithë garuesve minutazh falas në periudhën me shikim më të madh.
Megjithatë, vetëm 26 kandidatë e shfrytëzuan këtë mundësi në TVM1 gjatë rrethit të parë dhe 5 kandidatë gjatë rrethit të dytë.
Kandidatët shqipfolës nuk kërkuan aspak minutazh falas në TVM2 në asnjërin rreth zgjedhor.
Për fat të keq, RTM-së i mungoi raportimi i detajuar, duke e kufizuar vënien në dispozicion të informatave analitike për votuesit dhe ofroi mbulim të vogël të kandidateve dhe politikaneve gra.
RTM-ja duhet ta përforcojë rolin e saj si transmetues publik duke e përmirësuar cilësinë e programeve.
Ajo  duhet  ta  promovojë  pluralizmin,  të  ofrojë  një  diapazon  më  të  gjerë  të pikëpamjeve politike, ta profesionalizojë gazetarinë, të shpërndajë programe për edukimin e votuesve dhe ta rrisë pjesëmarrjen politike të grave duke u ofruar atyre mbulim më të madh në lajme.
Mbulimi i lajmeve në RTM, edhe pse në përputhje me KZ-në, i vendosi në pozitë të pafavorshme partitë më të vogla dhe kandidatët e pavarur.
Në rrethin e parë, në TVM1, LSDM-ja kishte mbulim prej 37 për qind, VMRO-DPMNE-ja 32 për qind, BDI-ja 11 për qind dhe BESA 7 për qind.
Të gjitha partive të tjera parlamentare iu kushtuan gjithsej 9 për qind të mbulimit mediatik, ndërsa partive joparlamentare 3 për qind dhe kandidatëve të pavarur 1 për qind.
TVM2 u kushtoi më tepër kohë partive të shqiptarëve etnikë.
Në periudhën para rrethit të dytë, mediat e monitoruara kryesisht u fokusuan në rezultatet e rrethit të parë me raportim të kufizuar për fushatën e rrethit të dytë.
Mbulimi në lajme kushtuar garuesve u zmadhua vetëm në javën e fundit të fushatës.
Transmetuesi publik i kushtoi, në mes tjerëve, 25 për qind të mbulimit në lajme LSDM-së, 24 për qind VMRO-DPMNE-së, 20 për qind BDI-së, 15 për qind BESË-s dhe 9 për qind ASH-së.
Kërkesa ligjore që RTM-ja të ofrojë sasi të saktë të kohës në çdo emision të lajmeve kushtuar mbulimit  të  aktiviteteve  të  fushatës  së  partive  duhet  të  zëvendësohet  me  një  kërkesë  më  të përgjithshme për të mundësuar qasje dhe mbulim të barabartë në lajme për partitë më të vogla dhe kandidatët e pavarur, si dhe të ruhet balanca ndërmjet parimit për mundësi të barabartë ndërmjet garuesve, pluralizmit të pikëpamjeve dhe lirisë së gazetarëve.
Gjatë rrethit të parë, mediat private kryesisht ofruan mbulim të LSDM-së, edhe atë kryesisht për shkak të reklamave të paguara.
LSDM-ja kishte mbulim prej 47 për qind, e ndjekur nga VMRO-DPMNE-ja me 29 për qind dhe BDI-ja me 17 për qind.
LSDM-ja emetoi reklama me porosi negative gjatë gjithë fushatës në rrethin e parë.
Gjatë rrethit të dytë, kanalet private i kushtuan 40 për qind të mbulimit në lajme LSDM-së, 35 për qind VMRO-DPMNE-së, 9 për qind BDI-së, 9 për qind ASH-së, 4 për qind BESË-s dhe 2 për qind PDSH-së.
Një numër i madh i video-klipeve të paguara reklamuese, me ton negativ, u përdorën kryesisht nga VMRO-DPMNE-ja, dhe herë pas here nga LSDM-ja, sikurse në rrethin e parë.
Edhe mediat radiodifuzive publike edhe ato private organizuan debate ndërmjet kandidatëve për kryetarë të komunave në komunat e tyre përkatëse dhe në studion e RTM-së në Shkup.
Debatet  ishin të organizuara mirë, megjithatë, rezultatet nga monitorimi i mediave nga ana e MVZ-së së OSBE/ODIHR-it treguan se një numër i madh i kandidatëve të ftuar të VMRO-DPMNE-së nuk morën pjesë në to.
Tetë debate ndërmjet LSDM-së dhe VMRO-DPMNE-së u zhvilluan në kanalin publik  TVM1  dhe  në  kanalin  privat  Kanal
Nuk  pati  debate  ndërmjet  kandidatëve  etnikë shqiptarë dhe kandidatëve të pavarur para balotazheve.
Video-klipet për edukimin e votuesve të prodhuara na KSHZ-ja dhe iVote u emetuan shpesh nga të gjitha mediat e monitoruara, veçanërisht në javën para ditës së zgjedhjeve.
Në rrethin e dytë, video-klipet për edukimin e votuesve ishin më të shkurtra dhe u emetuan më rrallë se sa në rrethin e parë.
Kanali në gjuhën shqipe TVM2 nuk emetoi asnjë video-klip për edukim të votuesve, sepse sipas transmetuesit, KSHZ-ja nuk u ka dhënë asnjë video-klip.
Në të dyja rrethet, gazetat e monitoruara në përgjithësi ofruan mbulim më të madh për dy partitë kryesore, LSDM-në dhe VMRO-DPMNE-në, dhe kishin ton neutral, përveç gazetës Slloboden Peçat,  e  cila  kishte  mbulim  tepër  kritik,  duke  e  përfshirë  edhe  tonin,  ndaj  kryetarit  dhe kandidatëve të VMRO-DPMNE-së.
Periudha e heshtjes zgjedhore u respektua në të dyja rrethet nga të gjitha mediat e monitoruara, me përjashtim të gazetës Slloboden Peçat.
Më 29 tetor, një gazetar dhe një kameraman nga transmetuesi privat TV 21-M u kërcënuan dhe u penguan  në  kryerjen  e  detyrës  së  tyre.
Më  2  nëntor,  gjatë  një  rasti  gjyqësor  në  Gjykatën Themelore Shkup 1, një kameraman i TV 21-M dhe një foto reporter nga një medie onlajn e lajmeve nga Kosova, u arrestuan nga policia dhe u mbajtën mbi gjashtë orë pa u dhënë mundësi që ta njoftojnë redaksinë ose familjet e tyre.
Shoqata a gazetarëve të Maqedonisë dërgoi ankesë në MPB, duke e dënuar ashpër aksionin e policisë dhe kërkoi hetim të plotë të rastit.
ANKESAT DHE APELIMET
Me KZ-në është paraparë një proces i centralizuar i ankesave zgjedhore, ku KSHZ-ja i shqyrton raste  në  shkallën  e  parë.
KZK-të  nuk  i  trajtojnë  ankesat,  gjë  që  shkakton  një  barrë  të panevojshme mbi organin më të lartë zgjedhor për të shqyrtuar, potencialisht, një numër të madh të ankesave brenda një afati të shkurtër kohor.
Poashtu, sektori juridik i KSHZ-së, i formuar në vitin 2014, në përputhje me rekomandimin e mëparshëm të OSBE/ODIHR-it, nuk u shfrytëzua sa duhet dhe nuk funksionoi në mënyrë efektive, pjesërisht për shkak të politizimit të komisionit.
Vendimet e KSHZ-së për ankesat dhe anulimet mund të apelohen në Gjykatën Administrative, e cila është shkalla e fundit në pothuajse të gjitha rastet, ndërsa gjykatat themelore kanë juridiksion mbi rastet civile dhe penale që kanë të bëjnë me zgjedhjet.
Afatet e fundit për dorëzimin dhe shqyrtimin e ankesave dhe të apeleve janë të shkurta pa nevojë, gjë që e pengon të drejtën për të kërkuar mjetet efektiv ligjor.
Duhet  konsideruar  decentralizimi  i  procesit  të  ankesave,  e  poashtu  mund  të  përforcohen kapacitetet e KZK-ve për t’i shqyrtuar ankesat.
Mund të përforcohet puna e KSHZ-së në lidhje me çështjet ligjore duke e shfrytëzuar në mënyrë efektive sektorin e tij ligjor.
Afatet e fundit për dorëzimin  dhe  shqyrtimin  e  ankesave  duhet  të  jenë  në  përputhje  me  praktikën  e  mirë ndërkombëtare.
Sistemi gjyqësor nuk është i pavarur në aspekt strukturor dhe bashkëbisedues të ndryshëm kishin mungesë të besimit në aftësinë e gjykatave, organeve për zbatimin e ligjit dhe të administratës zgjedhore për t’i shqyrtuar në mënyrë të paanshme dhe efektive rastet që kanë të bëjnë me zgjedhjet.
Disa theksuan se nuk ia vlen të inicohen raste nëpërmjet këtyre kanaleve formale.
Poashtu,  pesë  gjykatës  të  Gjykatës  Administrative,  ndaj  të  cilëve  janë  ngritur  aktpadi  për keqpërdorim të detyrës gjatë shqyrtimit të një ankese kyçe në zgjedhjet lokale të vitit 2013, vazhduan  t’i  shqyrtojnë  rastet  në  këto  zgjedhje,  që  kontribuoi  në  perceptimin  se  ka njëanshmëri.
KZ-ja ofron një kornizë të kufizuar për mjetet efektive ligjore për kontestet zgjedhore.
Edhe pse disa  vendime  të  KSHZ-së  dhe  të  KZK-ve  i  nënshtrohen  shqyrtimit  gjyqësor,  shumica  e vendimeve nuk i nënshtrohen shqyrtimit gjyqësor, dhe për këtë arsye një numër i rëndësishëm i aspekteve të procesit zgjedhor janë në kompetencë përfundimtare të administratës zgjedhore.
Kjo është në kundërshtim me garancitë kushtetuese dhe përkushtimet e OSBE-së.
Poashtu, palët e interesuara kanë të drejta të kufizuara për të kërkuar mjete ligjore për shkeljet që kanë të bëjnë me fushatën zgjedhore.
Në kundërshtim me praktikën e mirë, votuesit mund t’i sfidojnë vetëm vendimet që ndikojnë saktësisht mbi të drejtën e tyre personale të votës.
Vëzhguesit qytetarë nuk kanë të drejtë të parashtrojnë ankesa, vetëm garuesit mund t’i apelojnë rezultatet zgjedhore.
Të gjitha vendimet dhe (mos)veprimet e KZK-ve dhe KSHZ-së duhet t’u nënshtrohen mjeteve efektive ligjore në kohë dhe në mënyrë efektive.
Votuesit dhe vëzhguesit qytetarë duhet të kenë të drejtë të parashtrojnë çfarëdo lloji të ankesës në lidhje me zgjedhjet, duke i përfshirë edhe ankesat në lidhje me rezultatet.
Para ditës së zgjedhjeve të rrethit të parë, KSHZ-ja pranoi vetëm disa ankesa në kuadër të kompetencave të kufizuara të saj.
Ajo e shqyrtoi dhe e anuloi vendimin e një KZK-je që nuk ishte në juridiksion të KZK-së, mirëpo vendimi asnjëherë nuk u publikua.
KSHZ-ja i shqyrtoi nëntë ankesa në lidhje me mohimin e të drejtës për të votuar në shtëpi dhe i shfuqizoi ato, duke i anuluar vendimet e KZK-ve në përputhje me rregullativën e KSHZ-së.
Jo të gjitha vendimet e KSHZ-së u morën nga brenda afatit prej katër orësh për rastet që kanë të bëjnë me mbrojtjen e të drejtës për personale të votës.
Para rrethit të dytë KSHZ-ja nuk pranoi asnjë ankesë.
Në ditën e zgjedhjeve, KSHZ-ja vendosi në lidhje me ankesat që kanë të bëjnë me të drejtën e votës dhe kompetencën e mohuar në mënyrë të parregullt për dy ankesa që kishin të bëjnë me zhvillimin e fushatës në ditën e zgjedhjeve.
Për këto dy ankesa, nuk lëshoi refuzime formale.
Me faktin që KSHPK-ja ka vetëm zyra qendrore, ajo ka kompetencë mbi ankesat për shkeljen e dispozitave të KZ-së që kanë për qëllim ndarjen e shtetit nga partia, keqpërdorimin e burimeve shtetërore, blerjen e votave dhe presionin ndaj votuesve.
Megjithatë, KSHPK-ja e informoi MVZ-në e OSBE/ODIHR-it se efektiviteti i saj është i kufizuar për shkak të kompetencave të pamjaftueshme dhe mungesës së bashkëpunimit me organet shtetërore të nivelit të lartë dhe organet  për  zbatimin  e  ligjit.
Edhe  pse  bashkëbisedues  të  ndryshëm  të  MVZ-së  së OSBE/ODIHR-it shprehën pretendime për praktika korruptive që kanë të bëjnë me zgjedhjet anembanë vendit, shumë pak ankesa për këto çështje u dorëzuan në KSHPK.
Palët e interesuara theksuan se është e vështirë të vërtetohet frikësimi i votuesve dhe blerja e votave për shkak se dëshmitarët nguronin të paraqiteshin.
KSHPK-ja pranoi 22 ankesa në lidhje me zgjedhjet.
Ajo duhet të veprojë në lidhje me ankesat në afat prej pesë ditësh nga pranimi i tyre, që u interpretua si afat i fundit për të inicuar shqyrtim të rasteve, e jo për të marrë vendim përfundimtar.
Shumica e rasteve kishin të bëjnë me ndërprerjen e marrëdhënies së punës ose emërimin e nëpunësve publikë gjatë periudhës zgjedhore.
Pesë raste u miratuan, ndërsa në një rast u dëshmua se ndërprerja e marrëdhënies së punës ishte e motivuar politikisht.
Në disa raste pati pretendime për fillim të paligjshëm të projekteve infrastrukturore dhe  për  furnizime  qeveritare  gjatë  periudhës  zgjedhore,  si  dhe  për  shfrytëzimin  e  burimeve shtetërore  për  prodhimin  e  materialit  për  fushatë.
Shumica  mbetën  të  pazgjidhura  deri  pas zgjedhjeve.
Siç është e paraparë me ligj, të gjitha rastet u shqyrtuan në dëgjime publike dhe vendimet u postuan brenda 24 orëve.
Për shkak të interpretimit jokonsekuent të ndalesave që vlejnë për qeverinë dhe organet publike gjatë zgjedhjeve, më 15 gusht KSHPK-ja e miratoi një mendim të përgjithshëm për atë se cilat lloje të veprimeve janë të ndaluara gjatë fushatës zgjedhore.
Megjithatë, KSHPK-ja pranoi mbi 1.000 kërkesa nga institucionet shtetërore dhe komunale për të dhënë mendim se a mund të ndërmerren veprime të caktuara që lidhen me buxhetin.
Në fakt, përkundër mendimit të KSHPK-së se shkarkimi i Prokurorit publik do të paraqiste shkelje të KZ-së, ai megjithatë u shkarkua nga Kuvendi.
Duhet  të  përforcohen  kompetencat  e  KSHPK-së  për  hetim  dhe  për  zbatim  të  ligjit,  si  dhe bashkëpunimi  me  organet  për  zbatimin  e  ligjit  për  rastet  që  kanë  të  bëjnë  me  zgjedhjet.
Institucionet shtetërore duhet ta respektojnë në tërësi autoritetin e KSHPK-së.
Hapja e zyrave rajonale të KSHPK-së ose prezenca e saj rajonale, veçanërisht gjatë periudhës zgjedhore, mund të kontribuojë për ta penguar korrupsionin që lidhet me zgjedhjet.
Poashtu, një afat konkret për të vendosur për ankesat do të sigurojë veprim efektiv dhe në kohë.
VËZHGUESIT QYTETARË
DHE NDËRKOMBËTARË  Për të kontribuar për transparencën e procesit zgjedhor, KZ-ja parasheh që vëzhguesit qytetarë dhe ata ndërkombëtarë të kenë qasje në të gjitha fazat e procesit zgjedhor dhe Kodi i sjelljes i KSHZ-së, që është i detyrueshëm, parasheh paanshmëri dhe mosndërhyrje në procesin zgjedhor.
Në një proces të organizuar në kohë dhe inkluziv, KSHZ-ja akreditoi 6 organizata vëzhguese qytetare dhe 24 organizata vëzhguese ndërkombëtare.
Vëzhguesit qytetarë i monitoruan përgatitjet për zgjedhje dhe zhvillimin e fushatës anembanë vendit, gjë që ofroi një vlerësim jopartiak të zgjedhjeve.
KSHZ-ja akreditoi rreth 3.000 vëzhgues qytetarë për të dyja rrethet zgjedhore; 2.800 nga MOST-i dhe 200 nga CIVIL-i.
Përkundër mungesës së dispozitave ligjore për rrethin e dytë, KSHZ-ja lejoi që organizatat që ishin të akredituara të dorëzojnë lista të reja të vëzhguesve.
Edhe garuesit në zgjedhje akredituan përfaqësues të tyre për t’i vëzhguar të dyja rrethet zgjedhore.
XIII.
PJESËMARRJA E PAKICAVE KOMBËTARE  Marrëdhëniet ndëretnike luajtën rol të kufizuar në zgjedhjet lokale të vitit 2017.
Çështjet që ishin me rëndësi për marrëdhëniet ndërmjet bashkësive nuk u përdorën dukshëm në fushatë gjatë rrethit të parë.
Gjatë fushatës për rrethin e dytë u vërejt retorikë konfrontuese dhe herë pas here agresive ndërmjet kandidatëve që i përkasin bashkësisë së njëjtë, në komunat ku partitë që i takonin koalicionit në pushtet në nivel shtetëror garuan në nivel lokal.
Shumica e kandidatëve dhe e listave e pasqyruan përbërjen etnike të komunës përkatëse.
Në disa raste, kandidatët kërkuan të fitojnë vota përtej kufijve etnikë në balotazhet ndërmjet kandidatëve me përkatësi  të njëjtë etnike.
Në disa komuna, u formuan koalicione për t’i mbështetur kandidatët në rrethin e dytë që dallonin nga koalicioni në nivel qendror, gjë që bënte presion në marrëdhëniet ndërmjet partnerëve të koalicionit qeveritar.
I tillë ishte rasti i aleancës ndërmjet ASH-së dhe BESËS, që ishte më i theksuar në Gostivar dhe Strugë.
Partitë që i përfaqësojnë bashkësitë më të vogla etnike kanë paraqitur kandidatë për kryetarë të komunave vetëm në një numër të vogël komunash, atje ku janë të përqendruara këto grupe etnike, siç është rasti me turqit në Qendrën e Zhupës dhe Pllasnicë, dhe romët në Shuto Orizare.
Në vendet e tjera, bashkësitë më të vogla paraqitën lista me kandidatë për këshillat komunalë qoftë me partitë që i përfaqësojnë këto bashkësi ose si anëtarë të koalicioneve më të mëdha.
Në komunat ku votat e bashkësive më të vogla etnike janë vendimtare, kandidatët i kërkuan votat nga votuesit e këtyre grupeve etnike.
Partitë më të vogla etnike iu ankuan MVZ-së së OSBE/ODHIR-it se nuk kanë anëtarë të tyre në KSHZ dhe se nuk janë të përfaqësuar sa duhet nëpër KZK.
Mediat shtetërore u kushtuan shumë pak minutazh dhe hapësirë kandidatëve që i përfaqësojnë bashkësitë më të vogla dhe temat që ishin me rëndësi për ta u mbuluan në mënyrë të kufizuar.
Mund të ndërmerren masa plotësuese për ta lehtësuar pjesëmarrjen e pakicave në çështjet publike dhe në zgjedhje.
Në përputhje me kërkesën e paraparë në KZ për përfaqësim të drejtë të pakicave në organet për menaxhimin e zgjedhjeve, bashkësitë më të vogla duhet të përfaqësohen më mirë në administratën zgjedhore, edhe në nivel të KSHZ-së edhe në nivel të KZK-ve.
Mediat duhet të ofrojnë hapësirë më të drejtë për partitë politike që i përfaqësojnë bashkësitë më të vogla.
Fushatat për edukimin e votuesve dhe ngritjen e vetëdijes, duke e përfshirë edhe të drejtën për të votuar  pa  frikë  nga  hakmarrja,  duhet  t’i  synojnë  bashkësitë  e  pakicave  dhe  mundësisht  të realizohen në gjuhët e tyre.
DITA E ZGJEDHJEVE (RRETHI I PARË)
Votimi i hershëm dhe dita e zgjedhjeve kaluan në mënyrë të rregullt në pjesën më të madhe të vendit.
Megjithatë,  u  vërejtën  disa  parregullsi  procedurale,  në  veçanti  gjatë  numërimit  dhe nxjerrjes së rezultateve.
Nëntë raste të gjoja blerjes votave në pesë komuna u denoncuan në polici, tre prej të cilave u përcollën për ndjekje penale119.
Dhjetë persona u arrestuan për fotografim të fletëvotimeve të tyre.
Transparenca u përmirësua me praninë e vëzhguesve partiakë dhe atyre qytetarë në 76 dhe 52 për qind të vendvotimeve të vëzhguara, respektivisht.
Në 55 për qind të KZ-ve të vëzhguara, kryetari ishte grua, ndërsa në përgjithësi anëtaret gra e përbënin shumicën.
HAPJA DHE VOTIMI  Votimi i hershëm u realizua më 14 tetor për gjithsej 6.916 votues (rreth 0.3 për qind e votuesve të regjistruar), duke i përfshirë votuesit në institucionet ndëshkuese, personat e zhvendosur në brendi të vendit dhe votuesit në shtëpi.
Kjo u vlerësua negativisht në 14 nga 96 rastet e vëzhguara.
Fshehtësia e votës u komprometua në 13 raste, ndërsa në 7 raste, KZ-të nuk e shfrytëzuan kabinën e votimit.
Përderisa votimi në burgje ishte i organizuar mirë dhe anëtarë të KZ-ve me njohuri të mira i ndoqën procedurat e parapara, shumë të burgosur nuk kishin mundësi të votojnë për shkak se ose nuk ishin përfshirë në listat zgjedhore ose u kishte kaluar afati i vlefshmërisë së dokumenteve për identifikim.
Mbi 900 votues në institucionet ndëshkuese anembanë vendit nuk kishin mundësi as ta kontrollojnë listën gjatë periudhës së këqyrjes publike e as nuk kishin mundësi të nxjerrin dokumente  të  reja  të  identifikimit  me  ndihmën  e  institucioneve  relevante.
Me  këtë,  këtyre votuesve iu mor e drejta e votës.
Për të garantuar se votuesit me të drejtë vote në institucionet ndëshkuese kanë mundësi ta ushtrojnë të drejtën e tyre të votës, autoritetet që janë përgjegjëse për përpilimin e listave të votuesve në këto institucione duhet të sigurojnë se të gjithë votuesit me të drejtë vote janë të përfshirë në listat e votuesve dhe se kanë mundësi për t’i rinovuar dokumentet e identifikimit që u ka kaluar afati i vlefshmërisë.
Më  15  tetor,  hapja  e  vendvotimeve  u  vlerësua  si  e  mirë  ose  shumë  e  mirë  në  75  nga  82 vendvotime të vëzhguara.
Shumica e vendvotimeve u hapën në kohë ose me një vonesë shumë të vogël dhe u vërejtën parregullsi shumë të vogla procedurale.
Në 14 raste, protokollet nuk u plotësuan para hapjes së vendvotimit, dhe në 5 raste vëzhguesit partiakë ndërhynë në proces.
Votimi u vlerësua pozitivisht në 94 për qind të vendvotimeve të vëzhguara.
Parregullsitë më të shpeshta përfshinin votim familjar/grupor dhe votim në emër të dikujt tjetër (8 dhe 2 për qind, respektivisht), kuti të votimit të mbyllura në mënyrë joadekuate (2 për qind) dhe tentime për të ndikuar  në  zgjedhjen  e  votuesit  (1  për  qind).
Organizimi  i  hapësirës  së  vendvotimeve  nuk mundësoi mbrojtje të mjaftueshme të fshehtësisë së votës në 2 për qind të vendvotimeve të vëzhguara.
KSHZ-ja pranoi kërkesa nga më shumë se 10 KZK për të marrë udhëzime se si të veprojnë në lidhje me parregullsitë; disa përfshinin anëtarë të KZ-ve që u kanë dhënë votuesve disa fletëvotime.
Në 3 për qind të vëzhgimeve vëzhguesit partiakë kanë ndërhyrë në punën e KZ-ve; disa gjoja i ndiqnin votuesit në vendvotime.
Të gjithë bashkëbiseduesit e MVZ-së së OSBE/ODIHR-it theksuan se partitë politike dhe garuesit duhet të përmbahen nga ndërhyrja në punën e KZ-ve dhe duhet rreptësishtë ta ndjekin detyrën e tyre.
Votuesit nuk mundën t’i gjejnë emrat e tyre në listat e votuesve në 9 për qind të vendvotimeve të vëzhguara.
KSHZ-ja pranoi mbi 45 ankesa në lidhje me mohimin e të drejtës së votës, kryesisht nga qytetarë që nuk ishin në listë për shkak të kalimit të afatit të vlefshmërisë së dokumenteve për identifikim.
Shumica  e  tyre  u  refuzuan  për  shkak  se  lista  nuk  mund  të  ndryshohet  pas përfundimit të saj.
NUMËRIMI DHE NXJERRJA E REZULTATEVE  Numërimi  u  vlerësua  si  efikas  dhe  transparent  në  69  prej  78  vendvotimeve  të  vëzhguara.
Megjithatë, në 9 raste procedurat e parapara nuk u ndoqën, në 15 raste KZ-të nuk i anuluan në mënyrë adekuate fletëvotimet e pashfrytëzuara dhe nuk e caktuan numrin e votuesve që kanë votuar.
Në  11  raste  persona  të  paautorizuar  i  numëruan  fletëvotimet.
Në  12  raste,  KZ-të  u përballën me vështirësi gjatë plotësimit të protokolleve.
Një e treta e KZ-ve të vëzhguara nuk i nxorën protokollet me rezultate për këqyrje publike.
Gjatë nxjerrjes së rezultateve, në 65 nga 71 KZK të vëzhguara, u ndoqën shumica e procedurave.
Megjithatë,  mangësitë  në  transparencë  (3  raste),  hapësira  e  pamjaftueshme  (12  raste)  dhe mosorganizimi (6 raste) e vonoi procesin në 6 KZK.
Në 14 KZK, vëzhguesit nuk kishin qasje të mjaftueshme në procesin e futjes së të dhënave, gjë që e kufizoi transparencën.
Gjatë numërimit të votave në të dyja rrethet, vlefshmëria e fletëvotimeve u përcaktua në bazë të vendimit të KSHZ-së.
Në kundërshtim me KZ-në dhe praktikën e mirë ndërkombëtare, ky vendim kërkonte nga KZ-të që t’i shpallin të pavlefshme disa fletëvotime në të cilat qëllimi i votuesit ka   qenë i qartë.
Kjo, së bashku me mungesën e dispozitave për fletëvotimet e dëmtuara pa qëllim dhe për fletëvotimet e zbrazëta, kontribuoi që të ketë një numër të lartë të fletëvotimeve të pavlefshme.
Praktika e mirë rekomandon që të bëhet një përpjekje për ta “konstatuar qëllimin e votuesit”.
Numri i fletëvotimeve të pavlefshme u zvogëlua prej 4.2 për qind në rrethin e parë në 2.8 për qind në rrethin e dytë, me gjasë për shkak se votuesit kishin vetëm një fletëvotim për të votuar në rrethin e dytë.
KZK-të i nxorën rezultatet duke i futur të dhënat nga protokollet e KZ-ve në sistemin e unifikuar elektronik për menaxhimin e rezultateve.
KSHZ-ja nuk i qartësoi procedurat për korrigjimin e gabimeve në protokolle, udhëzimeve të saj u mungonte qartësia dhe protokollet me rezultate të korrigjuara nuk u bënë publike.
Poashtu, KZK-të futën të dhëna me mospërputhje numerike në rezultate, që çoi në me mospajtime të konsiderueshme ndërmjet votave të hedhura dhe numrit të votuesve që kanë votuar.
Aq më tepër, nuk ka dispozita për futjen e protokolleve me rezultate në ueb-faqe dhe publikimin e tyre onlajn.
Për të siguruar transparencë dhe besim në procesin zgjedhor, të gjitha protokollet me rezultate, duke i përfshirë edhe ato që janë korrigjuar më vonë gjatë procesit, duhet të futen onlajn.
Duhet të parashihen procedura të detajuara për korrigjimin e protokolleve me rezultate në KZK.
Rezultatet preliminare duhet të publikohen në afat prej 7 orësh pas përfundimit të votimit dhe në afat prej 10 orësh në Qytetin e Shkupit.
Përderisa disa KZK e respektuan këtë afat të shkurtër, 49 KZK  që  kishin  më  tepër  vendvotime  për  t’i  përpunuar  nuk  kishin  mundësi  që  t’i  postojnë rezultatet  në  kohë.
Për  shkak  të  paketimit  joadekuat  të  votave  nga  burgjet  dhe  problemeve logjistike në dorëzimin e votave nga burgjet në komunat përkatëse, rezultatet për komunat e Shkupit  u  publikuan  në  ueb-faqen  e  KSHZ-së  më  17  nëntor.
KSHZ-ja  njoftoi  në  mënyrë preliminare se përqindja e daljes në votime ishte 60 për qind.
DITA E ZGJEDHJEVE (RRETHI I DYTË)  Votimi i hershëm dhe dita e zgjedhjeve në përgjithësi ishin të menaxhuara mirë.
Megjithatë, parregullsitë procedurale që u vërejtën gjatë numërimit të votave e zvogëluan vlerësimin pozitiv.
MVZ-ja e OSBE/ODIHR-it ka njohuri për pesë raste të inicuara nga policia ndaj votuesve që i kanë fotografuar fletëvotimet e tyre.
Dy raste të blerjes së votave në Shkup u përcollën për  Ish-Republika Jugosllave e Maqedonisë        Faqja: 30 Zgjedhjet lokale, 15 tetor dhe 29 tetor 2017   Raporti përfundimtar i Misionit të OSBE/ODIHR-it për vëzhgimin e zgjedhjeve ndjekje penale.
U vërejt prezencë e fuqishme policore përreth vendvotimeve në disa komuna.
Vëzhguesit partiakë dhe ata qytetarë ishin të pranishëm në 92 dhe 54 për qind të vendvotimeve të vëzhguara, respektivisht.
Në 53 për qind të vëzhgimeve, KZ-të ishin të udhëhequra nga gratë.
HAPJA DHE VOTIMI  Votimi i hershëm më 28 tetor u vlerësua pozitivisht në të gjitha 9 burgjet dhe në 40 nga 44 vëzhgimet  e  votimit  në  shtëpi.
Vërejtjet  negative  të  vëzhguesve  kishin  të  bëjnë  me komprometimin e fshehtësisë së votës dhe me mungesën e kutisë së votimit.
Në ditën e zgjedhjeve, hapja e vendvotimeve u vlerësua pozitivisht në 44 nga 45 vendvotime të vëzhguara.
Integriteti i procesit nuk u ndikua nga një numër i vëzhguar i parregullsive të imta zgjedhore.
Në pesë raste, protokollet nuk ishin plotësuar, dhe në një komunë numri i votuesve të regjistruar që ishte shtypur në protokolle nuk ishte i saktë; nga KSHZ-ja u kërkua ta korrigjojë gabimin.
Votimi u vlerësua pozitivisht në 97 për qind të vendvotimeve të vëzhguara.
Megjithatë, në dy komuna  u  vërejtën  tensione  jashtë  disa  vendvotimeve  për  shkak  të  prezencës  së  aktivistëve partiakë.
Parregullsitë  e  vërejtura  procedurale  përfshinin  votim  familjar  (6  për  qind), komprometim  të  fshehtësisë  së  votës  (2  për  qind),  dhe  tejkalim  të mandatit  nga  vëzhguesit partiakë (2 për qind).
Pas kërkesave të pranuara, KSHZ-ja i këshilloi tre KZK si të veprojnë në lidhje me parregullsitë e ndryshme.
Shabllon me alfabetin e Brajit kishte në 62 për qind të vendvotimeve të vëzhguara, që ishte një rritje e dukshme në krahasim me rrethin e parë të zgjedhjeve kur u vërejt se shabllon të tillë kishte vetëm në 8 për qind të vëzhgimeve.
Megjithatë, sikurse edhe në rrethin e parë, mbi gjysma e vendvotimeve  të  vëzhguara  nuk  kishin  qasje  për  karrocat  invalidore.
Pozitivisht,  u siguruan kabina  për  votim  me  qasje  për  karrocat  invalidore  në  mbi  dy  të  tretën  e  vendvotimeve  të vëzhguara.
Për ta inkurajuar pjesëmarrjen e barabartë të personave me invaliditet në zgjedhje, administrata zgjedhore duhet të ndërmarrë masa plotësuese për ta përmirësuar qasjen në vendvotime.
NUMËRIMI DHE NXJERRJA E REZULTATEVE
Vendvotimet u mbyllën në kohë dhe shumica e KZ-ve i ndoqën procedurat për mbylljen e vendvotimeve.
Megjithatë, numërimi u vlerësua negativisht në 8 nga 44 rastet e vëzhguara.
Në 14 raste, KZ-të nuk e përcaktuan si duhet numrin e votuesve që kanë votuar, dhe në 9 raste nuk i numëruan  fletëvotimet  e  pashfrytëzuara.
Më  shumë  se  gjysma  e  KB-ve  të  vëzhguara  nuk  i vendosën publikisht protokollet e rezultateve, gjë që e dëmtoi transparencën.
Nxjerrja e rezultateve ishte efikase dhe transparente në të gjitha 35 KZK-të e vëzhguara.
Sistemi i centralizuar për menaxhimin e rezultateve funksionoi në mënyrë të rregullt në gjitha KZK-të, përveç njërës.
Në 16 KZK, u korrigjuan një numër i protokolleve të rezultateve të KB-ve që kishin gabime numerike, që tregon se trajnimi për mënyrën se si duhet të plotësohen ato nuk ka qenë i mjaftueshëm., Ankesa zyrtare gabimisht u parashtruan në gjashtë KZK, në vend që ato të dorëzohen në KSHZ, siç është paraparë me ligj.
KSHZ-ja filloi me publikimin onlajn të rezultateve paraprake sipas vendvotimeve një kohë të shkurtër pas mbylljes së votimit.
Për dallim nga rrethi i parë, tani u respektua afati ligjor, dhe u vërejt një përmirësim në saktësinë e rezultateve të publikuara.
U njoftua se përqindja e daljes në votime ishte 51.92 për qind.
ZHVILLIMET PAS DITËS SË ZGJEDHJEVE
ZHVILLIMET POLITIKE
KSHZ-ja  i  certifikoi  zgjedhjet  lokale  më  14  nëntor.
Në  mesin  e  kryetarëve  të  zgjedhur  të komunave, 57 e përfaqësojnë LSDM-në, 10 janë nga BDI-ja, 5  nga VMRO-DPMNE-ja, 3 nga ASH-ja, 1 nga BESA, 1 nga PSDH-ja, 1 nga Partia Demokratike e Turqve në Maqedoni (PDTM) dhe 3 të pavarur, nga kryetarët e zgjedhur të komunave, gjashtë janë gra, që është vetëm 7.4 për qind e të gjithë kryetarëve të komunave.
Zgjedhjet për këshillat komunalë anembanë vendit, kryesisht u fituan nga LSDM-ja (41 për qind), VMRO-DPMNE-ja (32 për qind), pason BDI-ja (10 për qind), BESA (5 për qind), ASH-ja (5 për qind), PDSH-ja (1 për qind), partitë e tjera më të vogla dhe kandidatët e pavarur (4 dhe 3 për qind respektivisht).
Gjithsej janë zgjedhur 455 gra, që paraqet 33.7 për qind të të gjithë këshilltarëve.
Atmosfera  paszgjedhore  në  përgjithësi  ishte  e  qetë  dhe  u  bë  dorëzimi  paqësor  i  pushtetit.
Këshilltarët komunalë dhe kryetarët e komunave që fituan në rrethin e parë, i morën certifikatat nga KZK-të përkatëse dhe filluan me detyrën e tyre zyrtare më 18 tetor.
Kryetarët e komunave të zgjedhur në rrethin e dytë e morën detyrën më 1 nëntor.
Në përgjithësi, zgjedhjet lokale të vitit 2017 u perceptuan si një hap i rëndësishëm në ndërtimin e kredibilitetit të qeverisë së re dhe kontribuan në përforcimin e besimit në procesin demokratik.
Lideri i LSDM-së deklaroi se zgjedhjet ishin të lira, demokratike dhe paqësore, ndërsa lideri i BDI-së theksoi se kryetarët e komunave nga radhët e partisë së tij do t’u shërbejnë të gjithë qytetarëve pa marrë parasysh përkatësinë e tyre etnike.
Në të njëjtën kohë, VMRO-DPMNE-ja deklaroi se nuk do t’i pranojë rezultatet e zgjedhjeve pasi që ato kanë qenë zgjedhjet e organizuara më keq që nga pavarësia e vendit, të shoqëruara me kërcënime dhe dhunë të përmasave të mëdha ndaj  votuesve.
VMRO-DPMNE-ja  propozoi  një  plan  shtatë-pikësh  për  rikthim  të demokracisë.
Kryetari i ASH-së theksoi se do t’i pranojë të gjitha rezultatet përveç në Strugë, ku humbi.
ANKESAT DHE APELIMET
KSHZ-ja është kompetente për shqyrtimin e ankesave në lidhje me parregullsitë në proceset e votimit, numërimit dhe nxjerrjes së rezultateve, si dhe kundërshtimet e rezultateve.
Vendimet e KSHZ-së mund të apelohen në Gjykatën Administrative.
Garuesit kanë të drejtë të parashtrojnë ankesa në afat prej 48 orësh nga publikimi i rezultateve preliminare.
Megjithatë, KSHZ-ja shpalli një afat të fundit të unifikuar, duke mos e marrë parasysh kohën e saktë kur secila KZK i ka publikuar rezultatet e saj.
Me këtë u shkurtua në masë të konsiderueshme afati kohor për disa ankesa dhe kjo e dëmtoi të drejtën për të kërkuar mjet efektiv ligjor.
Poashtu, afati i fundit i përcaktuar nga KSHZ-ja për të vendosur për ankesat ishte në kundërshtim me afatin e fundit ligjor dhe e shkurtoi atë.
Për rrethin e parë, KSHZ-ja nuk arriti ta respektojë afatin e fundit prej 48-orësh për t’i shqyrtuar të gjitha ankesat.
Dispozitat e rrepta pa nevojë parashohin që KSHZ-ja t’i anulojë rezultatet e vendvotimeve në rast të çfarëdo lloji të parregullsive procedurale, duke i përfshirë edhe ato të imtat, madje edhe atëherë kur parregullsitë nuk do të ndikonin në rezultat.
Kjo mund të çojë në heqjen e të drejtës së votës së votuesve, që është në kundërshtim me praktikën e mirë.
KZ-ja nuk definon mjaftueshëm se cilat lloje të provave do të konsiderohen si dëshmi për çështjet që do të vendosen gjatë shqyrtimit të kontesteve, e poashtu nuk është rregulluar edhe çështja e rinumërimit.
Gjithashtu, për këto zgjedhje KSHZ-ja e ndryshoi procedurën e saj për ankesa, duke futur një dispozitë se ankesat nuk do të merren parasysh në qoftë se protokollet me rezultate nuk kanë vërejtje për parregullsinë e pretenduar nga përfaqësuesi i ankuesit.
Kjo dispozitë është në kundërshtim me KZ-në dhe ka një qasje teknike, që e dëmton mundësinë për të pasur mjet ligjor për ankesat legjitime.
Dispozitat për anulimin e rezultateve të vendvotimeve duhet të ndryshohen që të mundësohet anulim vetëm në ato raste në të cilat shkeljet mund të ndikojnë në rezultatet e përgjithshme.
Ligji duhet të përcaktojë rregulla të qarta dhe të arsyeshme për provat e ankesave, dhe ato duhet të zbatohen në mënyrë objektive dhe konsekuente.
KSHZ-ja pranoi 46 ankesa pas rrethit të parë, me ç’rast shumica dërrmuese u parashtruan nga VMRO-DPMNE-ja, si dhe 100 ankesa u parashtruan pas rrethit të dytë, pothuajse të gjitha nga BESA dhe ASH-ja.
Ankesat me të cilat kërkohej anulimi i rezultateve, pretendonin parregullsi të ndryshme të cilat bënin pjesë në arsyet që janë përcaktuar në ligj për anulimin e rezultateve të vendvotimeve.
KSHZ-ja i refuzoi të gjitha ankesat në të dyja rrethet zgjedhore.
Anëtarët e saj vendosën për rastet sipas vijës partiake, që është në kundërshtim me kërkesën për paanshmëri, ndërsa mungesa e organizimit dhe e profesionalizmit e pengoi procesin.
U përdorën qasje formaliste dhe diskrete ku dukej qartë se qëllimi ishte të identifikohen arsyet për t’i refuzuar rastet, në vend që të ofrohet mjet efektiv ligjor.
Edhe pse shumë raste në rrethin e parë u shqyrtuan në mënyrë thelbësore, megjithatë  ndryshonte  përpikëria,  ndërsa  në  rrethin  e  dytë  niveli  i  shqyrtimit  u  zvogëlua dukshëm.
Shumë raste u refuzuan duke përdorur rregulla arbitrare dhe të paarsyeshme për provat, ndërsa për disa vendime kishte mungesë të qartë të bazës së qëndrueshme ligjore.
Disa raste nuk u shqyrtuan në mënyrë thelbësore për shkaqe teknike, duke mos e marrë parasysh mbrojtjen e të drejtave zgjedhore, që është në kundërshtim me praktikën e mirë ndërkombëtare.
Edhe pse të gjitha rastet u vendosën në mbledhje të hapur dhe ankesat dhe vendimet u publikuan menjëherë në ueb-faqen e KSHZ-së, që kontribuoi për transparencë, në përgjithësi mënyra se si u trajtuan ankesat e sfidoi sundimin e ligjit dhe rregullsinë e procesit, që është në kundërshtim me Përkushtimet e OSBE-së.
Njëzet e tetë vendime të KSHZ-së në lidhje me ankesat e rrethit të parë dhe pothuajse të gjitha vendimet në lidhje me ankesat e rrethit të dytë u apeluan në Gjykatën Administrative, pothuajse të gjitha brenda afatit të shkurtër prej 24-orësh.
Rastet u vendosën nga panelet me pesë gjykatës, të zgjedhur në mënyrë të rastësishme, me ç’rast rastet u ndanë nëpërmjet sistemit kompjuterik.
Si rregull e përgjithshme, në Gjykatën Administrative nuk mbahen mbledhje publike, që e kufizon transparencën  dhe  besimin  e  publikut  në  zgjidhjen  e  kontesteve  zgjedhore  dhe  që  është  në kundërshtim me kushtetutën dhe Përkushtimet e OSBE-së.
Megjithatë, gjykata mbajti mbledhje të hapura për të ofruar informata për rastet, siç parasheh KZ-ja.
Vendimet e saj u morën brenda afatit kohor prej 48-orësh dhe u publikuan menjëherë.
Të gjitha ankesat e rrethit të parë u refuzuan në mënyrë unanime dhe të gjitha ankesat e rrethit të dytë, përveç njërës, u refuzuan, duke i lënë rastet e arsyeshme pa mjet efektiv ligjor.
Tre vendime nga apelimet e rrethit të dytë nuk ishin unanime, me ç’rast votimi ishte katër me një, dhe të gjitha u miratuan nga paneli i njëjtë i gjykatësve për ankesat e parashtruara nga partia e njëjtë; në vendime nuk u theksua se cilët gjykatës kanë votuar për, e cilët kundër, që është në kundërshtim me KZ-në.
Një rast pjesërisht i kënaqshëm rezultoi me anulim të votimit në një vendvotim në Çair.
Për shkak se ky anulim ndikonte në rezultat, u mbajt votim i ripërsëritur në vendvotimin përkatës më 12 nëntor, siç është paraparë me ligj.
Anëtarët e KSHZ-së dhe gjykatësit e Gjykatës Administrative duhet të vendosin për ankesat me paanshmëri  të  plotë,  duke  e  respektuar  rreptësishtë  ligjin  dhe  rregullsinë  e  procesit.
Duhet shmangur qasja teknike ndaj ankesave.
Për ta rritur transparencën, duhet të garantohen seanca publike gjyqësore për të gjitha rastet që kanë të bëjnë zgjedhjet.
REKOMANDIMET
Këto rekomandime, që gjenden në gjithë tekstin, janë ofruar për ta përmirësuar edhe më shumë zhvillimin e zgjedhjeve në vendin nikoqir dhe për t’i mbështetur përpjekjet për t'i sjellë ato në përputhje të plotë me përkushtimet e OSBE-së, obligimet dhe standardet e tjera ndërkombëtare për  zgjedhje  demokratike.
Këto  rekomandime  duhen  lexuar  së  bashku  me  rekomandimet  e mëparshme të OSBE/ODIHR-it, të cilat vendi nikoqir akoma nuk i ka trajtuar.
OSBE/ODIHR-i është i gatshëm që t’u ndihmojë autoriteteve për ta përmirësuar më tej procesin zgjedhor dhe për t’i trajtuar rekomandimet që gjenden në këtë raport dhe në raportet e mëparshme.
REKOMANDIMET PRIORITARE
Kodi zgjedhor duhet të rishikohet në mënyrë  gjithëpërfshirëse për t’i trajtuar mangësitë, zbrazëtirat dhe paqartësitë e identifikuara, duke i përfshirë edhe dispozitat për rrethin e dytë të zgjedhjeve, që të jetë në përputhje me përkushtimet, obligimet ndërkombëtare dhe praktikën e mirë.
Rishikimi dhe ndryshimet duhet të bëhen në procedurë publike, pas një procesi të gjerë inkluziv të konsultimeve dhe në një kohë të mjaftueshme përpara zgjedhjeve të radhës.
KSHZ-ja duhet të ruajë një kornizë stabile rregullatore dhe duhet të përmbahet nga ndryshimi i rregullave gjatë periudhës zgjedhore, përveç shqyrtimit të rasteve emergjente.
KSHZ-ja duhet të sigurojë se rregullat që zbatohen të mos jenë në kundërshtim me KZ-në apo të mos përputhen me të.
Mund të konsiderohet futja e procesit të përshpejtuar për kontestet në lidhje me ligjshmërinë e legjislacionit dhe të rregullave që kanë të bëjnë me zgjedhjet.
Për ta rritur transparencën dhe besimin e publikut në punën e tyre, KSHZ-ja dhe KZK-të duhet t’i publikojnë me kohë rregullat, udhëzimet, vendimet dhe procesverbalet e mbledhjeve të tyre, duke i përfshirë edhe ato që kanë të bëjnë me furnizimet.
Siç është rekomanduar  paraprakisht, KZ-ja duhet të korrigjohet që t’i  përfshijë të  gjithë votuesit  që  kanë  të  drejtë  vote  në  listat  e  votuesve,  pa  marrë  parasysh  vlefshmërinë  e dokumenteve të tyre të identifikimit.
Në përputhje me obligimet ndërkombëtare, kufizimet e të drejtës së votës në bazë të vendimit gjyqësor duhet të hiqen, e poashtu duhet të ofrohen mekanizmat e nevojshëm mbështetës për ta ushtruar të drejtën e votës.
Të gjitha rastet dhe pretendimet për presion, frikësim, blerje të votave dhe keqpërdorim të burimeve administrative duhet të hetohen plotësisht dhe në mënyrë efektive dhe të ndiqen penalisht nga autoritetet, edhe atë në kohë.
Poashtu duhet ketë arsim qytetar me qëllim që të synohen aktivitetet korruptive në fushatat zgjedhore me të dhëna nga organet përkatëse.
Kërkesa ligjore që RTM-ja të ofrojë sasi të saktë të kohës në çdo emision të lajmeve kushtuar mbulimit të aktiviteteve të fushatës së partive duhet të zëvendësohet me një kërkesë më të përgjithshme për të mundësuar qasje dhe mbulim të barabartë në lajme për partitë më të vogla dhe kandidatët e pavarur, si dhe të ruhet balanca ndërmjet parimit për mundësi të barabartë ndërmjet garuesve, pluralizmit të pikëpamjeve dhe lirisë së gazetarëve.
Të gjitha vendimet dhe (mos)veprimet e KZK-ve dhe KSHZ-së duhet t’u nënshtrohen mjeteve efektive ligjore në kohë dhe në mënyrë efektive.
Votuesit dhe vëzhguesit qytetarë duhet të kenë të drejtë të parashtrojnë çfarëdo lloji të ankesës në lidhje me zgjedhjet, duke i përfshirë edhe ankesat në lidhje me rezultatet.
Për të siguruar transparencë dhe besim në procesin zgjedhor, të gjitha protokollet me rezultate, duke i përfshirë edhe ato që janë korrigjuar më vonë gjatë procesit, duhet të futen onlajn.
Duhet të parashihen procedura të detajuara për korrigjimin e protokolleve me rezultate në KZK.
REKOMANDIMET E TJERA
ADMINISTRIMI I ZGJEDHJEVE
Anëtarët e KSHZ-së duhet t’i përmbahen kërkesës ligjore për paanshmëri dhe procedurave të përcaktuara, si dhe t’i respektojnë përshkrimet e detyrave të punës që janë përcaktuar për anëtarët e KSHZ-së dhe sekretariatin.
Për të siguruar se anëtarët e KZK-ve dhe të KZ-ve kanë përvojë përkatëse profesionale dhe/ose për ta zvogëluar perceptimin se ka njëanshmëri në administrimin e zgjedhjeve, procesi i përzgjedhjes së tyre duhet të bëhet më transparent duke i publikuar listat e anëtarëve të mundshëm të KZK-ve dhe të KZ-ve, duke e hapur programin kompjuterik për verifikim nga ndonjë palë e tretë dhe duke e lehtësuar vëzhgimin e procesit.
Për ta ngritur kapacitetin e KZK-ve dhe të KZ-ve dhe për të siguruar zhvillim konsekuent të zgjedhjeve, KSHZ-ja duhet të ofrojë trajnime në kohë dhe të njëtrajtshme, në veçanti për kompletimin e protokolleve me rezultate.
Komunat duhet të sigurojnë planifikim financiar dhe operativ adekuat dhe në kohë, duke ua ofruar KZK-ve burimet e nevojshme shumë më parë se sa të mbahen zgjedhjet.
Poashtu, autoritetet relevante duhet të sigurojnë që mjetet për cilëndo komunë, duke i përfshirë edhe ato me llogari të bllokuara, të transferohen në kohë.
Për ta përmirësuar ushtrimin efektiv të së drejtës për të votuar, KSHZ-ja duhet të zhvillojë dhe të  implementojë  program  gjithëpërfshirës  për  edukim  qytetar  dhe  të  votuesve  që  do  të realizohet në gjithë vendin, duke i përfshirë edhe votuesit me lloje të ndryshme të invaliditetit.
REGJISTRIMI I VOTUESVE
Ligji duhet t’u ofrojë mundësi që ta ushtrojnë të drejtën e tyre të gjithë personave që kanë të drejtë vote duke i përfshirë votuesit në spitale, në institucionet për përkujdesje afatgjate dhe në shtëpitë e pleqve.
Poashtu, duhet të konsiderohet mundësia për ta rishikuar rregullën për kushtet për votim në shtëpi për ta përmirësuar pjesëmarrjen.
Për ta përmirësuar saktësinë e listës së votuesve dhe për ta lehtësuar pjesëmarrjen e votuesve, duhet të konsiderohet përditësimi i listës së votuesve ndërmjet rretheve zgjedhore.
Duhet konsideruar mundësia për ta zgjatur periudhën e këqyrjes publike të listës së votuesve dhe afati i fundit për ndryshime të afrohet më afër ditës së zgjedhjeve.
Për të garantuar se votuesit me të drejtë vote në institucionet ndëshkuese kanë mundësi ta ushtrojnë të drejtën e tyre të votës, autoritetet që janë përgjegjëse për përpilimin e listave të votuesve në këto institucione duhet të sigurojnë se të gjithë votuesit me të drejtë vote janë të përfshirë në listat e votuesve dhe se kanë mundësi për t’i rinovuar dokumentet e identifikimit që u ka kaluar afati i vlefshmërisë.
REGJISTRIMI I KANDIDATËVE
Duhet konsideruar mundësia për standardizimin e numrit të nevojshëm të nënshkrimeve për kandidatët e pavarur deri në një për qind të votuesve të regjistruar në përputhje me praktikën e mirë  ndërkombëtare.
Poashtu,  siç  është  rekomanduar  paraprakisht,  duhet  konsideruar mundësia për të ofruar metoda alternative për mbledhjen e nënshkrimeve me qëllim që të zvogëlohet mundësia për frikësim.
KZ-ja mund të ndryshohet që t’u ndalohet koalicioneve dhe listave të dorëzuara nga grupe të votuesve  që  ta  përdorin  emrin  ose  logon  e  njëjtë  sikurse  një  parti  e  regjistruar  dhe  të rregullohet tërheqja e kandidatëve.
Partitë politike duhet t’i respektojnë kërkesat për kuotat e gjinive që janë përcaktuar në KZ, ndërsa KSHZ-ja dhe KZK-të duhet ta zbatojnë ligjin në mënyrë të rreptë.
Duhet të ketë mundësi që miratimi i listave t’i nënshtrohet shqyrtimit gjyqësor.
FUSHATA ZGJEDHORE
KZ-ja duhet t’u garantojë kandidatëve të pavarur kushte të barabarta për zhvillim të fushatës me kandidatët e tjerë.
Siç është rekomanduar paraprakisht, autoritetet duhet të tregojnë vullnet më të madh politik për të siguruar ndarje të mjaftueshme ndërmjet shtetit dhe partisë.
Rekomandohet që partitë politike dhe institucionet relevante të ndërmarrin iniciativa për ta inkurajuar pjesëmarrjen e grave në procesin zgjedhor dhe në marrjen e vendimeve politike.
FINANCIMI I FUSHATËS
Me KZ-në duhet të kërkohet që raportet e përkohshme për financimin e fushatës të dorëzohen në  mënyrë  elektronike  dhe  duhet  të  vendosen  dënime  të  përshtatshme  për  dorëzimin  e vonshëm ose për mosdorëzimin e tyre.
Shablloni duhet të përfshijë ndarje të shpenzimeve sipas komunave dhe duhet të kërkojë raportim të shpenzimeve të shkaktuara.
Poashtu, ligji duhet të parashohë publikimin e raporteve të përkohshme dhe atij përfundimtar në ditën e dorëzimit të tyre.
ESHR-së duhet t’i jepet kompetencë për t’i analizuar raportet, dhe t’i publikojë konstatimet e saj dhe shkeljet e mundshme t’ua përcjellë organeve përkatëse para ditës së zgjedhjeve.
Afati i fundit për dorëzimin e raporteve duhet të jetë në afat prej 30 ditësh pas zgjedhjeve.
Ligji duhet ta përcaktojë diapazonin e revizioneve për të siguruar analizë gjithëpërfshirëse kundër çfarë do qoftë shkeljeje të mundshme dhe ESHR-së duhet t’i jepen kompetencat e nevojshme për hetim.
Dënimet e parapara për të gjitha llojet e shkeljeve duhet të zbatohen.
MEDIAT
Për ta ruajtur edhe më tutje rolin e ASHAM-it, anëtarët e tij duhet të emërohen në mënyrë që siguron pavarësi nga ndikimi politik.
RTM-ja duhet ta përforcojë rolin e saj si transmetues publik duke e përmirësuar cilësinë e programeve.
Ajo  duhet  ta  promovojë  pluralizmin,  të  ofrojë  një  diapazon  më  të  gjerë  të pikëpamjeve politike, ta profesionalizojë gazetarinë, të shpërndajë programe për edukimin e votuesve dhe ta rrisë pjesëmarrjen politike të grave duke u ofruar atyre mbulim më të madh në lajme.
ANKESAT DHE APELIMET
Duhet  konsideruar  decentralizimi  i  procesit  të ankesave,  e  poashtu  mund  të  përforcohen kapacitetet e KZK-ve për t’i shqyrtuar ankesat.
Mund të përforcohet puna e KSHZ-së në lidhje me çështjet ligjore duke e shfrytëzuar në mënyrë efektive sektorin e tij ligjor.
Afatet e fundit për dorëzimin dhe shqyrtimin e ankesave duhet të jenë në përputhje me praktikën e mirë ndërkombëtare.
Duhet të përforcohen kompetencat e KSHPK-së për hetim dhe për zbatim të ligjit, si dhe bashkëpunimi me organet për zbatimin e ligjit për rastet që kanë të bëjnë me zgjedhjet.
Institucionet shtetërore duhet ta respektojnë në tërësi autoritetin e KSHPK-së.
Hapja e zyrave rajonale të KSHPK-së ose prezenca e saj rajonale, veçanërisht gjatë periudhës zgjedhore, mund të kontribuojë për ta penguar korrupsionin që lidhet me zgjedhjet.
Poashtu, një afat konkret për të vendosur për ankesat do të sigurojë veprim efektiv dhe në kohë.
Dispozitat për anulimin e rezultateve të vendvotimeve duhet të ndryshohen që të mundësohet anulim vetëm në ato raste në të cilat shkeljet mund të ndikojnë në rezultatet e përgjithshme.
Ligji duhet të përcaktojë rregulla të qarta dhe të arsyeshme për provat e ankesave, dhe ato duhet të zbatohen në mënyrë objektive dhe konsekuente.
Anëtarët e KSHZ-së dhe gjykatësit e Gjykatës Administrative duhet të vendosin për ankesat me paanshmëri të plotë, duke e respektuar rreptësishtë ligjin dhe rregullsinë e procesit.
Duhet shmangur qasja teknike ndaj ankesave.
Për ta rritur transparencën, duhet të garantohen seanca publike gjyqësore për të gjitha rastet që kanë të bëjnë zgjedhjet.
PAKICAT KOMBËTARE
Mund të ndërmerren masa plotësuese për ta lehtësuar pjesëmarrjen e pakicave në çështjet publike dhe në zgjedhje.
Në përputhje me kërkesën e paraparë në KZ për përfaqësim të drejtë të  pakicave  në  organet  për  menaxhimin  e  zgjedhjeve,  bashkësitë  më  të  vogla  duhet  të përfaqësohen më mirë në administratën zgjedhore, edhe në nivel të KSHZ-së edhe në nivel të KZK-ve.
Mediat duhet të ofrojnë hapësirë më të drejtë për partitë politike që i përfaqësojnë bashkësitë më të vogla.
Fushatat për edukimin e votuesve dhe ngritjen e vetëdijes, duke e përfshirë edhe të drejtën për të votuar pa frikë nga hakmarrja, duhet t’i synojnë bashkësitë e pakicave dhe mundësisht të realizohen në gjuhët e tyre.
VOTIMI, NUMËRIMI DHE NXJERRJA E REZULTATEVE
Për  ta  inkurajuar  pjesëmarrjen  e  barabartë  të  personave  me  invaliditet  në  zgjedhje, administrata zgjedhore duhet të ndërmarrë masa plotësuese për ta përmirësuar qasjen në vendvotime.
Edhe pse korniza ligjore nuk i mbuloi mjaftueshëm të gjitha aspektet, referendumi i 30 shtatorit u administrua në mënyrë të paanshme dhe liritë themelore u respektuan gjatë gjithë fushatës.
Administrata zgjedhore ishte kolegjiale dhe iu përmbajt afateve kohore, mirëpo nuk ishte gjithmonë plotësisht transparente në punën e saj.
Mungesa e fushatës së organizuar “Kundër” ose për bojkotim nënkuptoi se mediat e kishin të vështirë të ofrojnë mbulim të balancuar, mirëpo ato votuesve u përcollën informata të bollshme dhe pikëpamje të ndryshme.
Dita e referendumit në përgjithësi ishte e qetë dhe e organizuar mirë, ndërsa procedurat u administruan në mënyrë profesionale dhe transparente.
Më 30 korrik, Kuvendi shpalli referendum konsultues për miratimin e Marrëveshjes bilaterale me Greqinë, e cila parasheh ndryshime kushtetuese me të cilat do të ndryshohej emri i vendit.
Implementimi i Marrëveshjes konsiderohet si parakusht për integrimin në BE dhe NATO.
Në referendum nga votuesit u kërkua të vendosin se “A jeni për anëtarësim në BE dhe NATO duke e pranuar Marrëveshjen ndërmjet Republikës së Maqedonisë dhe Republikës së Greqisë?”.
Gjykata Kushtetuese pranoi tre iniciativa që e kontestuan vendimin e Kuvendit për ta mbajtur referendumin dhe për formulimin e pyetjes, mirëpo këto iniciativa u refuzuan.
Korniza ligjore për referendumin nuk është as gjithëpërfshirëse e as e harmonizuar.
Ligji për referendumin i përcakton rregullat themelore për procesin e referendumit, mirëpo ka mungesa të detajeve për disa aspekte thelbësore.
Përpjekjet e Komisionit shtetëror të zgjedhjeve (KSHZ) për t’i plotësuar këto zbrazëtira dhe për t’i qartësuar çështjet tjera nëpërmjet rregulloreve ngritën pyetje në lidhje me bazën e tyre ligjore dhe për diapazonin e kompetencës rregullatore të KSHZ-së.
Me ndryshimet e paradokohshme të Kodit zgjedhor u krijua KSHZ e përkohshme me mandat gjashtëmujor.
KSHZ-ja e administroi referendumin në mënyrë të paanshme dhe në përgjithësi iu përmbajt afateve ligjore.
Komisioni mbajti mbledhje të rregullta publike të cilat u zhvilluan në mënyrë efikase dhe kolegjiale, por kishte mungesë të debatit përmbajtësor për çështjet kyçe.
Komisionet e nivelit më të ulët në përgjithësi punuan në mënyrë profesionale dhe e gëzuan besimin e palëve të interesuara lokale.
KSHZ-ja zhvilloi fushatë për informimin e votuesve, ku u potencua liria e zgjedhjes dhe pjesëmarrja, në vend të inkurajimit të daljes në referendum.
Edhe pse autoritetet bënë disa përpjekje për të ofruar informata publike në lidhje me marrëveshjen, përmbajtja e marrëveshjes nuk u sqarua sa duhet.
Mediat transmetuese kryesisht e plotësuan këtë zbrazëtirë duke ofruar programe informative në lidhje me marrëveshjen dhe referendumin, që e përmirësoi aftësinë e votuesve për të marrë vendim në bazë të informatave.
Qytetarët që kanë mbushur 18 vjet kanë të drejtë vote, përveç atyre që u është marrë kjo e drejtë ligjore me vendim gjyqësor.
Lista përfundimtare zgjedhore përmbante 1.806.336 votues me të drejtë vote.
Përkundër çështjeve shumëvjeçare strukturore dhe rëndësisë për ta arritur kufirin e pjesëmarrjes së votuesve në referendum, saktësia e listës zgjedhore nuk u përmend si shqetësim kryesor nga bashkëbiseduesit e MNVR-së.
Fushata e referendumit ishte paqësore dhe në përgjithësi aktive anembanë vendit dhe të drejtat për tubim, bashkim dhe shprehje u respektuan.
Kuvendi, kryesisht nëpërmjet partive në pushtet, LSDM-së dhe BDI-së, e udhëhoqi fushatën ‘Për’, e cila u mbështet gjerësisht nga bashkësitë etnike, dhe ku poashtu kishte një shkallë të lartë të angazhimit nga liderët e huaj dhe përfaqësuesit e BE-së, SHBA-ve dhe NATO-s.
Edhe pse nuk kishte fushatë aktive ‘Kundër’, një koalicion i asociacioneve qytetare dhe dy partive më të vogla politike, u angazhuan për bojkot nëpërmjet tubimeve dhe në mediat sociale, shpeshherë duke përdorur gjuhë nxitëse.
Korniza ligjore për financimin e fushatës së referendumit nuk përfshin kufizime për shpenzim dhe ka mungesë të kërkesave të qarta për raporte financiare, procedurat për revizion dhe sanksionet.
Qeveria i ndau Kuvendit rreth 1.3 milionë euro për t’i harxhuar për reklama në media, të cilat opozita i refuzoi, prandaj u shpenzua vetëm pjesa e fushatës ‘Për’ e mjeteve publike.
Nuk kishte kërkesa gjithëpërfshirëse për raportim të financimit të fushatës, që e dëmtoi transparencën.
Mediat u ofruan qytetarëve informata të bollshme në lidhje me referendumin.
Reklamat në lidhje me fushatën u emetuan rregullisht në mediat private.
Mediat publike nuk ishin të obliguara të ofrojnë hapësirë për transmetim falas.
Duke pasur parasysh mungesën e fushatës aktive ‘Kundër’, në kombinim me fushatën për “Bojkot” që u zhvillua kryesisht në mediat sociale, pikëpamjet e shprehura nga fushata ‘Për’ qartazi dominuan në mesin e të gjithë transmetuesve.
Shumica e kanalave të monitorurara televizive organizuan programe speciale ku u ofruan informata të ndryshme për kontekstin më të gjerë të referendumit.
Korniza ligjore parasheh vëzhgim të referendumit nga vëzhguesit ndërkombëtarë dhe ata qytetarë.
“Propozuesi” i referendumit, në këtë rast Kuvendi, kishte të drejtë të emërojë përfaqësues për të vëzhguar në vendvotime, por vendosi të mos e bëjë këtë.
Përndryshe, partive politike nuk iu lejua të vëzhgojnë.
Votimi i hershëm dhe dita e referendumit kaluan në mënyrë të rregullt.
Procedurat në vendvotime u administruan në mënyrë profesionale dhe transparente, pa parregullsi të mëdha.
Në shumë raste, vëzhguesit e akredituar qytetarë nuk mundën ta identifikojnë veten e tyre dhe me sa duket kishin lidhje me partitë politike.
Anëtarësimi i vendit në Bashkimin Evropian (BE) dhe në Organizatën e Traktatit të Atlantikut Verior (NATO), është penguar historikisht si rezultat i mungesës së konsensusit në mesin e vendeve anëtare të këtyre organizatave për shkak të kontestit në lidhje me emrin e vendit.
Më 17 korrik të vitit 2018, pas një viti negociatash intensive, nën patronazhin e Kombeve të Bashkuara, vendi nënshkroi marrëveshje bilaterale me Greqinë.
Marrëveshja parasheh ndryshime kushtetuese të cilat do të përfshinin ndryshimin e emri i vendit në “Republika e Maqedonisë Veriore”.
Implementimi i marrëveshjes konsiderohet si parakusht për integrimin në BE dhe në NATO.
Vendimi për të mbajtur referendum konsultativ për pranimin e marrëveshjes u miratua në Kuvend më 30 korrik, pa arritur konsensus me opozitën për natyrën konsultative të referendumit dhe formulimin e pyetjes për të cilën do të vendoset.
Pas referendumit, për ndryshimet kushtetuese do të nevojitet votim me shumicë prej dy të tretave në Kuvend, gjë që duhet të realizohet deri në fund të vitit 2018.
Pas miratimit të amendamenteve, marrëveshja do të duhet të miratohet nga Parlamenti i Greqisë.
Referendumi kryesisht është i rregulluar me Kushtetutën e vitit 1991 (e ndryshuar për herë të fundit në vitin 2011) dhe Ligjin për referendumin dhe iniciativat qytetare (Ligji për referendumin).
Korniza ligjore nuk është as gjithëpërfshirëse e as e harmonizuar.
Ligji për referendumin i përcakton rregullat themelore për procesin e referendumit, por ka mungesë të detajeve për çështje të caktuara thelbësore.
Ligji për referendumin parasheh se dispozitat e Kodit zgjedhor vlejnë edhe për referendumin, nëse nuk është përcaktuar ndryshe.
KSHZ-ja publikoi rregulla që vlenin për dispozitat e Kodit zgjedhor për administratën zgjedhore dhe regjistrimin e votuesve për referendumin, mirëpo jo edhe për financimin e fushatës dhe zhvillimin e fushatës.
Përjashtimi i këtyre fushave nga korniza ligjore shkaktoi konfuzion në mesin e palëve të interesuara sa i përket rregullave që mund të zbatohen dhe e zvogëloi qartësinë ligjore.
Përpjekjet e KSHZ-së për t’i plotësuar këto zbrazëtira dhe për t’i qartësuar çështjet tjera nëpërmjet rregulloreve të reja ngritën pyetje në lidhje me bazën e tyre ligjore dhe për diapazonin e kompetencës rregullatore të KSHZ-së.
Ligji për referendumin parasheh që çështja për të cilën vendoset “të jetë e formuluar saktë dhe në mënyrë të padyshimtë që qytetarët të mund të përgjigjen me ‘Për’ ose ‘Kundër’”.
Pyetja në fletëvotim ishte: “A jeni për anëtarësim në BE dhe NATO duke e pranuar Marrëveshjen ndërmjet Republikës së Maqedonisë dhe Republikës së Greqisë?” Disa bashkëbisedues të MNVR-së theksuan se natyra komplekse e pyetjes, mungesa e përmendjes së qartë të ndryshimit të emrit kushtetues të vendit dhe amandamentet e tjera të nënkuptuara kushtetuese mund t’i çorientojë votuesit.
Palë të tjera të interesuara theksuan se kishte lidhje të drejtpërdrejtë ndërmjet pjesëve të ndryshme të pyetjes, siç u dëshmua nga deklaratat publike të zyrtarëve të BE-së dhe të NATO-s se marrëveshja është parakusht për integrimin.
Në seancën publike të mbajtur më 19 shtator, Gjykata Kushtetuese debatoi për dobësitë në formulimin e pyetjes, mirëpo e mbështeti kushtetutshmërinë e procesit (shih Kundërshtimet dhe ankesat).
Ligji kërkon një kufi të shumicës së votuesve të regjistrua që referendumi të konsiderohet i miratuar, mirëpo nuk thekson në mënyrë eksplicite se a vlen kjo edhe për referendumin konsultativ.
Duke pasur parasysh natyrën konsultative të referendumit, qeveria nuk identifikoi ndonjë kriter de fakto, si për shembull kufirin e pjesëmarrjes së votuesve ose përqindjen e votave ‘Për’, në bazë të cilit do të vazhdonte ose jo me amendamentet e propozuara kushtetuese në Kuvend pas referendumit.
Megjithatë, kryeministri, ministri i punëve të jashtme dhe kryetari i Kuvendit theksuan se me amandamentet do të vazhdohet pa marrë parasysh pjesëmarrjen e votuesve në referendum, në qoftë se shumica e votave janë ‘Për’.
Publiku, duke i përfshirë edhe ata që angazhohen për bojkot, e lidhën gjerësisht kufirin e pjesëmarrjes me suksesin e referendumit.
Interpretimet e ndryshme të kufirit të pjesëmarrjes krijuan paqartësi në lidhje me pasojat procedurale të votimit.
Referendumi u administrua nga administrata në tre nivele, që përbëhej nga Komisioni shtetëror i zgjedhjeve (KSHZ), 80 Komisione zgjedhore komunale (KZK), Komisioni zgjedhor për Qytetin e Shkupit, dhe 3.480 Këshilla zgjedhorë (KZ).
Përveç kësaj, u krijuan edhe 33 KZ në Përfaqësitë diplomatike-konsullore (PDK) për votimin jashtë vendit, dhe një KZ shtesë në KSHZ për ta administruar votimin e anëtarëve të KZ-ve që ishin shpërndarë në ato PDK.
Duke u larguar nga praktika e mirë, me ndryshimet e fundit të Kodit zgjedhor të bëra në korrik të vitit 2018 u krijua KSHZ e përkohshme me mandat gjashtëmujor.
Shtatë anëtarët, tre nga të cilët janë gra, u emëruan nga partitë parlamentare politike: katër nga koalicioni në pushtet, duke përfshirë nënkryetarin, dhe tre nga opozita, duke përfshirë kryetarin.
Kodi zgjedhor parasheh emërimin e zëvendës-sekretarit të përgjithshëm, mirëpo kjo pozitë nuk u definua, e as nuk u plotësua.
KZK-të përbëhen nga pesë anëtarë (dhe zëvendës), të cilët kanë mandat pesëvjeçar dhe zgjidhen në mënyrë të rastësishme nga radhët e nëpunësve publikë.
KZK-të e mbikëqyrën administrimin e referendumit në çdo komunë, i emëruan dhe i trajnuan KZ-të, dhe i menaxhuan përgatitjet e tjera teknike.
KZ-të përbëhen nga tre anëtarë (dhe zëvendës), të cilët zgjidhen në mënyrë të rastësishme nga radhët e nëpunësve publikë dhe ishin përgjegjëse për menaxhimin e vendvotimeve dhe zhvillimin e votimit dhe procedurat e numërimit të votave.
Për referendumin, KZ-të nuk përfshinin dy anëtarë të përkohshëm të emëruar nga partitë, siç parashihet në Kodin zgjedhor për zgjedhjet.
Përkundër disa ndryshimeve të vonshme në përbërjen e KZK-ve dhe KZ-ve, kërkesa për përfaqësim të balancuar etnik dhe gjinor në komisionet zgjedhore u respektua gjerësisht.
KSHZ-ja e administroi referendumin në mënyrë të paanshme dhe në përgjithësi iu përmbajt afateve ligjore.
Komisioni mbajti mbledhje të rregullta publike të cilat u zhvilluan në mënyrë efikase dhe kolegjiale.
Megjithatë, në mbledhjet publike kishte mungesë të debatit përmbajtësor, me ç’rast vendimet u miratuan në mënyrë unanime pas takimeve paraprake të punës të cilat nuk ishin të hapura për publikun e as për vëzhguesit.
Edhe pse KSHZ-ja e publikoi shumicën e vendimeve të saj dhe informatat kyçe në ueb-faqen e saj, jo të gjitha vendimet u publikuan, që nuk është në përputhje me rregulloren e brendshme të KSHZ-së.
Përveç kësaj, të gjitha vendimet për procedurat e tenderimit për përzgjedhjen e kontraktuesve u morën në mbledhje të mbyllura të Komisionit për furnizime të KSHZsë.
Komisionet e nivelit më të ulët në përgjithësi punuan në mënyrë profesionale dhe e gëzuan besimin e palëve të interesuara lokale.
Megjithatë, edhe pse mbledhjet e shumicës së KZK-ve ishin publike, në disa raste të pakta ato nuk u lajmëruan paraprakisht, që e vështirësoi vëzhgimin.
Një numër i KZK-ve e informuan MVR-në e ODIHR-it për kompensime të papaguara për vitin 2016 dhe 2017, dhe shumë prej tyre u ankuan se gjatë ndarjes së mjeteve financiare nuk është marrë parasysh numri i vendvotimeve ose largësia ndërmjet vendvotimeve në secilën komunë.
KSHZ-ja mbajti trajnime kaskadore për komisionet zgjedhore të nivelit më të ulët, duke përdorur prezantime, doracakë dhe video.
Trajnimet e KZK-ve që u vëzhguan nga MVR-ja e ODIHR-it ishin të organizuara mirë, interaktive, dhe u mbajtën edhe në gjuhën maqedonase edhe në gjuhën shqipe atje ku kishte nevojë.
Megjithatë, KSHZ-ja u vonua me mbajtjen e trajnimeve për KZK-të dhe vendosi t’i bashkojë ato me trajnimin e trajnuesve.
Trajnimet e KZ-ve që u vëzhguan nga MVR-ja e ODIHR-it ishin më pak të organizuara dhe me cilësi më të dobët.
Doracakët për trajnim ishin në dispozicion vetëm për trajnimin e anëtarëve të KZ-ve.
Pozitivisht, në përputhje me rekomandimin e mëparshëm të ODIHR-it, KSHZ-ja zhvilloi fushatë për informimin e votuesve, duke përfshirë përmbajtje televizive dhe onlajn, pjesa më e madhe e të cilës kishte për synim votuesit e rinj.
Materiali u fokusua në procedurat e ditës së referendumit dhe si të gjenden vendvotimet, dhe u potencua liria e zgjedhjes dhe pjesëmarrja, në vend të inkurajimit të daljes në referendum.
Autoritetet bënë disa përpjekje për të ofruar informata në lidhje me marrëveshjen.
Megjithatë, thelbi i marrëveshjes dhe ndikimi potencial i saj nuk u sqaruan sa duhet ose u sqaruan shumë vonë në fushatë.
Mediat transmetuese kryesisht e plotësuan këtë zbrazëtirë duke ofruar programe informative në lidhje me marrëveshjen dhe referendumin, që e përmirësoi aftësinë e votuesve për të marrë vendim në bazë të informatave (shih seksionin për Media).
Qytetarët që kanë mbushur 18 vjet kanë të drejtë vote, përveç atyre që u është marrë kjo e drejtë ligjore me vendim gjyqësor.
Heqja e të drejtës së votës në bazë të paaftësisë mendore ose intelektuale është në kundërshtim me standardet ndërkombëtare.
Në bazë të Kodit zgjedhor, vetëm personat me adresë të paraqitur dhe me letërnjoftim të vlefshëm ose me pasaportë biometrike janë përfshirë në regjistrin e votuesve.
Duke vepruar në bazë të një rekomandimi të mëparshëm të ODHIR-it, autoritetet filluan një operacion për rinovimin e dokumenteve me afat të kaluar të personave të mbyllur në burgje.
Regjistrimi i votuesve për votimin në vend është pasiv.
Listat zgjedhore përpilohen nga KSHZ-ja në bazë të të dhënave nga regjistrat e ndryshëm qytetarë dhe të popullatës.
Gjatë këqyrjes publike të listave zgjedhore që u bë prej datës 9 deri më 23 gusht, gjithsej 5.641 votues erdhën personalisht t’i kontrollojnë të dhënat e tyre personale, gjë që rezultoi me 94 shtime të reja, 295 fshirje dhe 74 korrigjime.
KSHZ-ja e mbylli listën zgjedhore më 7 shtator dhe lista përfundimtare përfshinte 1.806.336 votues me të drejtë vote.
Ministria për Punë të Jashtme e informoi KSHZ-në se 2.694 votues janë regjistruar për votim jashtë vendit.
Të gjithë bashkëbiseduesit e MNVR-së pranuan se çështjet e pazgjidhura që kanë të bëjnë me saktësinë e listave zgjedhore dhe mangësitë strukturore të identifikuara në raportet e mëparshme të ODIHR-it dhe të APKE-së mbeten të patrajtuara.
Megjithatë, përkundër rëndësisë së kufirit të pjesëmarrjes së votuesve në referendum, saktësia e listës zgjedhore nuk u përmend si shqetësim kryesor nga bashkëbiseduesit.
Edhe pse periudha zyrtare e fushatës filloi më 30 korrik, në ditën e shpalljes së datës së referendumit, shumica e palëve të interesuara i intensifikuan aktivitetet e tyre pas 10 shtatorit.
Fushata përfundoi 48 orë para ditës së referendumit dhe në përgjithësi ishte paqësore dhe aktive anembanë vendit.
Nuk kishte kufizime të të drejtave themelore që kanë të bëjnë me fushatën, duke i përfshirë të drejtat për tubim, bashkim dhe shprehje.
Kuvendi, si propozues zyrtar i referendumit, e udhëhoqi fushatën ‘Për’, e cila ishte e dukshme anembanë vendit dhe e fokusuar në dobitë e anëtarësimit në BE dhe NATO, veçanërisht për gjeneratën më të re.
Partia në pushtet, Lidhja Social Demokratike e Maqedonisë (LSDM) u bashkua me mbi 100 organizata të shoqërisë civile, për ta përkrahur votën ‘Për’, me mesazhin ”Dil për Maqedoninë Evropiane”.
Materialet e fushatës përfshinin shpërndarje të posterëve, broshurave, vizitave derë-më- derë, si dhe tubime dhe tribuna.
Fushata poashtu u mbështet edhe në platformat e mediave sociale për t’i plotësuar aktivitetet e saj.
Për dallim nga Kodi zgjedhor, Ligji për referendum nuk e rregullon përfshirjen e funksionarëve publikë dhe të huaj në fushatë.
Kryeministri, ministrat dhe deputetët morën pjesë aktive në fushtaën ‘Për’, dhe shpeshherë ishin të shoqëruar nga kryetarët e komunave në ngjarjet lokale të fushatës.
Fushata kishte një shkallë të lartë të përfshirjes ndërkombëtare, me liderë të huaj dhe përfaqësues edhe të BE-së, Shteteve të Bashkuara të Amerikës dhe të NATO-s, që e vizituan Shkupin për ta promovuar marrëveshjen bilaterale dhe për ta inkurajuar pjesëmarrjen në referendum.
Pothuajse të gjithë këta zyrtarë e kategorizuan marrëveshjen si “historike” dhe miratimin e saj si parakusht për anëtarësim në BE dhe NATO, me ç’rast disa zyrtarë e mbështetën votën ‘Për’ në mënyrë eksplicite.
Delegacioni i Bashkimit Evropian zhvilloi aktivitete për komunikim me komunitetin nën sloganin “Imagjino të ardhmen e përbashkët”.
Shumë bashkëbisedues të MNVR-së u shprehën se nuk bëhet dallim ndërmjet aktiviteteve ndërkombëtare dhe fushatës kombëtare ‘Për’, e cila u plotësua me të.
Përkundër faktit se bashkëbiseduesit e MNVR-së nga bashkësitë dhe partitë etnike konfirmuan se ata ishin për referendumin dhe se do t’i inkurajonin pasuesit e tyre që të votojnë ‘Për’, fushata në këto bashkësi ishte modeste.
Shumica e partive etnike shqiptare dhe rome zhvilluan fushatë të veçantë me mesazhe që u dedikoheshin bashkësive të tyre.
Më e madhja prej tyre, Bashkimi Demokratik për Integrim (BDI), në raste të caktuara i koordinoi aktivitetet e saj me LSDM-në.
Partia kryesore opozitare, Organizata e Brendshme Revolucionare Maqedonase – Partia Demokratike për Unitet Kombëtar Maqedonas (VMRO-DPMNE) e përshkroi marrëveshjen me Greqinë si "kapitullim", dhe si kërcënim për identitetin dhe historinë e vendit.
Megjithatë, kjo parti nuk mori qëndrim zyrtar në lidhje me referendumin dhe kryetari i partisë më 11 shtator njoftoi se qytetarët duhet “të votojnë sipas ndërgjegjes së tyre”.
Disa funksionarë aktualë dhe të mëparshëm të VMRODPMNE-së e kritikuan qëndrimin e partisë, me ç’rast disa e mbështetën publikisht pyetjen e referendumit dhe inkurajuan të dilet në votim, ndërsa të tjerët theksuan se kanë ndërmend të votojnë kundër.
Edhe pse partia nuk zhvilloi fushatë zyrtare në lidhje me referendumin, ajo zhvilloi fushatë të vazhdueshme anti-qeveritare, e cila përfshiu marshe protestuese dhe përmbajtje në mediat sociale për t’i kritikuar politikat e qeverisë, duke e dënuar njëkohësisht marrëveshjen me Greqinë.
Edhe pse nuk kishte fushatë të organizuar ‘Kundër’, 72 shoqata qytetare dhe dy parti politike jashtëparlamentare, “Maqedonia e Bashkuar” dhe “Zëri për Maqedoninë” u angazhuan për bojkot me qëllim që të pengojnë që referendumi ta arrijë 50 për qind të kufirit të pjesëmarrjes së votuesve në referendum.
Fushata për bojkot ishte aktive nëpërmjet tubimeve dhe në mediat sociale, duke përdorë gjuhë nacionaliste, e cila shpeshherë ishte nxitëse.
Kishte raste të dezinformatave, disa prej të cilave gjoja të financuara nga aktorë të huaj, mirëpo ato nuk u transmetuan nga mediat tradicionale transmetuese dhe diapazoni i tyre mbeti i kufizuar në hapësirën onlajn.
Kryetari i shtetit, i cili më parë refuzoi ta nënshkruajë ratikfimin e marrëveshjes nga Kuvendi, njoftoi se nuk do të votojë në referendum.
Disa bashkëbisedues të ODIHR-it pretenduan se janë bërë presione mbi nëpunësit shtetërorë dhe mësimdhënësit që të votojnë, mirëpo nuk u ofruan dëshmi konkrete për t’i mbështetur këto pretendime.
Në Prokurorinë publike lokale u parashtrua një denoncim në lidhje me shkeljen e pretenduar të Kodit Penal gjatë njërës nga paraqitjet publike të kryeministrit në fushatë.
Partitë dhe pjesëmarrësit e tjerë i vetëfinancuan fushatat e tyre nëpërmjet donacioneve private.
Edhe pse korniza ligjore nuk parasheh financim publik të referendumit, qeveria i ndau Kuvendit 80 milionë denarë (rreth 1.3 milionë euro), në rolin e tij si propozues i autorizuar, për t’i harxhuar për reklama në media gjatë fushatës së referendumit.
Komisioni për koordinim në kuadër të Kuvendit hapi një llogari të veçantë bankare për këtë financim publik dhe i pagoi drejtpërdrejt stacionet televizive dhe të radios për kohën e transmetimit.
VMRO-DPMNE-ja e kritikoi vendimin për të ndarë mjete publike dhe e refuzoi pjesën e saj të mjeteve financiare, duke thënë se përdorimi i këtillë i financimit publik nuk është në interes të qytetarëve.
Si rezultat i kësaj, mjetet publike u shpenzuan vetëm në emër të fushatës ‘Për’.
Disa parti të vogla dhe organizata të shoqërisë civile poashtu e kundërshtuan përdorimin e mjeteve të qeverisë.
Korniza ligjore për financimin e fushatës së referendumit nuk përfshin kufizime për shpenzim dhe ka mungesë të kërkesave të qarta për zbulimin e shpenzimeve, procedurave për revizion dhe sanksioneve.
Rregullat e KSHZ-së kërkojnë që vetëm Kuvendi si propozues zyrtar të dorëzojë raport financiar për fushatën për përdorimin e mjeteve publike, në afat prej 30 ditësh nga dita e referendumit.
Për dallim nga zgjedhjet, nga partitë politike dhe palët e tjera të interesuara nuk kërkohet të japin llogari për shpenzimet ose donacionet e tyre për fushatën e referendumit.
Rregullativa e kufizuar dhe mungesa e transparencës për financimin e fushatës nuk është në përputhje me standardet ndërkombëtare.
Shumica e gazetarëve me të cilët u takua MVR-ja e ODIHR-it se theksuan se gjatë viteve të fundit është përmirësuar atmosfera e punës dhe se është zvogëluar presioni politik.
Edhe pse mediat vazhdojnë të kenë vështirësi financiare, veçanërisht në nivel lokal, në vend veprojnë një numër i madh i transmetuesve, duke përfshirë mbi 15 televizione që e mbulojnë gjithë vendin.
Televizioni mbetet burimi më i rëndësishëm i informimit politik.
MVR-ja e ODIHR-it i filloi aktivitetet e saj të monitorimit të mediave më 3 shtator.
Gjatë periudhës së monitorimit, mediat u ofruan qytetarëve një sasi të madhe të informatave në lidhje me referendumin.
Reklamat që kishin të bëjnë me fushatën u transmetuan rregullisht në mediat private duke filluar nga 8 shtatori.
Mediat publike nuk ishin të obliguara të ofrojnë hapësirë për transmetim falas.
Në përgjithësi mediat ofuran mbulim korrekt.
Megjithatë, fakti që nuk kishte ndonjë fushatë ‘Kundër’, në kombinim me fushatën për “Bojkot” që u zhvillua kryesisht në mediat sociale, e ndërlikoi mundësinë e mediave informative që të ofrojnë mbulim të barabartë për të dyja palët e fushatës.
Si rezultat i kësaj, pikëpamjet e shprehura nga fushata ‘Për’ qartazi dominuan në mesin e të gjithë transmetuesve.
Informatat në lidhje me ‘Kundër’ ose ‘Bojkot’, duke i përfshirë pikëpamjet kritike për marrëveshjen ose për BE-në dhe NATO-n, rrallë herë tejkalonin 10 për qind të hapësirës mediatike të dedikuar për çështjet që kanë të bëjnë me referendumin, në edicionet e lajmeve të çdo kanali të monitoruar televiziv.
Informatat në lidhje me fushatën ‘Për’ dhe kronikat që prezantonin pikëpamje të favorshme ose neutrale ndaj BE-së dhe NATO-s, në shumicën e kanaleve përbënin rreth 50 për qind.
Përveç kësaj, të gjitha kanalet i dedikuan një pjesë të rëndësishme të kohës për transmetim informatave për votuesit dhe detajeve të tjera të kontekstit dhe procesit të referendumit.
Informatat që i lartësonin përfitimet nga integrimi në BE dhe në NATO u prezantuan gjerësisht në media, veçanërisht në edicionet e lajmeve, nëpërmjet mbulimit të aktiviteteve të qeverisë për fushatën dhe vizitave të shpeshta shtetërore nga zyrtarët e BE-së dhe të NATO-s.
Pozitivisht, shumica e kanaleve të monitoruara televizive organizuan programe speciale kushtuar kontekstit më të gjerë të referendumit, dhe prezantuan pikëpamje të ndryshme në lidhje me marrëveshjen që ishte temë e pyetjes së referendumit.
Regullativa e miratuar nga Agjencia për shërbime audio dhe audio-vizuale (ASHAAM) parasheh ndarje të barabartë të kohës për transmetim që financohet me mjete publike, me maksimum prej katër minuta e gjysmë në orë për secilën palë.
Megjithatë, shumica e mediave që transmetuan reklama të paguara nuk i respektuan gjithmonë këto kufizime, duke i ndarë hapësirë më të madhe fushatës ‘Për’.
Përveç fushatës zyrtare të referendumit, klipe që e promovonin BE-në dhe dobitë e saj u transmetuan si pjesë e fushatës zyrtare të BE-së (“BE-ja për ty”).
Organizatat e shoqërisë civile poashtu e promovuan anëtarësimin në BE dhe në NATO në reklamat e paguara televizive.
Në mungesë të deputetëve që do të angazhoheshin për ‘Kundër’ ose ‘Bojkoto’, në media u transmetuan vetëm reklamat e financuara me mjete publike që e promovonin fushatën ‘Për’.
Megjithatë, në fund të fushatës, partia jashtëparlamentare ”Zëri për Maqedoninë” zhvilloi një fushatë të kufizuar të paguar për ta promovuar bojkotimin.
ASHAAM-i i monitoroi mediat transmetuese duke filluar nga 10 shtatori.
Më 14 shtator, kjo agjenci lëshoi një deklaratë për t’i paralajmëruar mediat se koha e ndarë për reklamat ‘Për’ po i tejkalonte kufizimet e lejuara dhe ua tërhoqi vërejtjen transmetuesve që ta respektojnë kornizën ligjore dhe udhëzimin e ASHAAM-it.
Sipas raportit të saj të parë nga monitorimi të datës 25 shtator, ASHAAM-i dënoi dy transmetues për mosrespektimin e dispozitës që ka të bëjë me reklamimin e paguar.
Ligji për referendumin u jep të drejtë të gjithë votuesve të parashtrojnë kundërshtime në KSHZ në lidhje me parregullsitë në procedurat në ditën e votimit dhe nxjerrjen e rezultateve, në afat prej 24 orësh.
Megjithatë, KSHZ-ja miratoi një rregullativë për kontestet në lidhje me referendumin, e cila e ngushtoi bazën ligjore për qytetarët që të parashtrojnë kundërshtime.
Sipas kësaj rregullative, votuesit mund të parashtrojnë kundërshtim nëse gjenden në listën e votuesve, kanë qenë të pranishëm në vendvotim, dhe kanë kërkuar që parregullsia të shënohet në procesverbalet e KZ-ve ose KZK-ve përkatëse.
Baza ligjore që KSHZ-ja ta kufizojë dispozitën për kundërshtime është e paqartë.
Vëzhguesve të akredituar u lejohet me ligj të fusin vërejtje në procesverbalet e KZ-ve, mirëpo ata nuk kanë të drejtë të parashtrojnë kundërshtime.
Sipas Ligjit për referendum, për vendimet e KSHZ-së në lidhje me procedurat në ditën e votimit dhe rezultatet mund të parashtrohet ankesë deri te Gjykata Supreme në afat prej 48 orësh.
Ky mekanizëm dallon nga Kodi zgjedhor, sipas të cilit Gjykata Administrative është instanca më e lartë për zgjidhjen e kontesteve zgjedhore.
Përveç kësaj, fakti që kompetenca për ankesat në lidhje me regjistrimin e votuesve iu transferua Gjykatës Supreme, me sa duket nuk ka bazë ligjore.
KSHZ-ja pranoi 12 kundërshtime formale para ditës së referendumit, të cilat u shqyrtuan në seanca të mbyllura.
Në të njëjtën kohë, KSHZ-ja pranoi pretendime të ndryshme, duke përfshirë edhe ato se a mund të zbatohen për referendumin dispozitat e Kodit zgjedhor dhe të Ligjit për financimin e partive politike.
Përveç kësaj, një numër i paktë i kundërshtimeve u parashtruan në Prokurorinë publike, duke përfshirë kontestimin e ligjshmërisë së disa vendimeve të KSHZ-së.
Gjykata Kushtetuese pranoi tre iniciativa që e kontestonin vendimin e Kuvendit për të mbajtur referendum, duke e vënë në pikëpyetje, në mes tjerash, formulimin dhe natyrën e ndërlikuar të pyetjes së referendumit, natyrën konsultative të referendumit, dhe mungesën e sqarimit të ndryshimeve kushtetuese që janë paraparë në marrëveshje.
Këto iniciativa u refuzuan me shumicë votash, me ç’rast u debatua për dobësitë në formalitetet e vendimit për të mbajtur referendum dhe në formulimin e pyetjes, mirëpo u vendos se ato nuk janë kundërkushtetuese.
Shumica vendosi se edhe pse Ligji për referendum kërkon referendum që është ligjërisht i detyrueshëm për anëtarësim në ndonjë lidhje ose aleancë ndërkombëtare, referendumi aktual konsultativ nuk e përjashton mundësinë për shpallje të një referendumi të ardhshëm.
Përveç kësaj, u vendos se pyetja e referendumit ishte e qartë për shkak se çështjet që i përmban ajo janë të ndërlidhura.
Kodi zgjedhor dhe rregullat e KSHZ-së parashohin vëzhgim të referendumit nga vëzhguesit ndërkombëtarë dhe ata qytetarë.
Sipas kornizës ligjore, vetëm propozuesit të autorizuar të referendumit, në këtë rast Kuvendit, iu lejua të emërojë përfaqësues të posaçëm për ta vëzhguar punën e administratës së referendumit në çdo komision dhe në çdo vendvotim.
Përkundër aplikimit nga VMRO-DPMNE-ja, Kuvendi nuk emëroi asnjë përfaqësues.
Disa parti politike iu ankuan MVR-së së ODIHR-it se rregullat për vëzhgimin e referendumit ua mohuan të drejtën për të vëzhguar.
Mospërfshirja e vëzhguesve partiakë në vendvotime, në kombinim me mungesën e anëtarëve të KZ-ve të emëruar nga partitë, e zvogëloi transparencën e përgjithshme të procesit dhe i sfidoi përkushtimet e OSBE-së dhe praktikën e mirë ndërkombëtare.
KSHZ-ja akreditoi rreth 493 vëzhgues ndërkombëtarë dhe 11.927 vëzhgues qytetarë.
Dy organizata qytetare vëzhguese me përvojë shpërndanë vëzhgues për fushatën dhe procedurat e ditës së votimit.
Në ditën e referendumit, MOST-i shpërndau 1.500 vëzhgues, duke përfshirë edhe disa ekipe të lëvizshme, dhe realizoi një aktivitet paralel të nxjerrjes së rezultateve.
Qendra për liri – CIVIL shpërndau 250 vëzhgues të akredituar.
Në ditën e fundit për regjistrim, u akredituan edhe dy organizatat të tjera, Platforma e Maqedonisë kundër varfërisë (PMKV) me 3.736 vëzhgues dhe Agjencia për politika dhe iniciativa qytetare (IDULSJ) me 5,574 vëzhgues.
Votimi i hershëm dhe dita e referendumit kaluan në mënyrë të rregullt pa parregullsi të mëdha.
Procesi i ditës së referendumit ishte i organizuar mirë dhe u administrua në mënyrë profesionale.
Procedurat e votimit, numërimit dhe nxjerrjes së rezultateve në përgjithësi u respektuan mirë dhe u sigurua transparenca e procesit.
Vëzhguesit qytetarë ishin të pranishëm në 90 për qind të vendvotimeve dhe qendrat për nxjerrjen e rezultateve që u vëzhguan.
Megjithatë, vëzhguesit e MNVR-së vërejtën një konfuzion në masë të gjerë në lidhje me identitetin e organizatave që u përfaqësuan nga disa vëzhgues vendorë.
Edhe pse nuk kishte përfaqësues të autorizuar të akredituar nga KSHZ-ja, në 91 vendvotime të vëzhguara, vëzhguesit qytetarë nuk mund ta identifikonin organizatën e tyre e as detyrat e tyre si vëzhgues.
Në disa raste, këta vëzhgues u prezantuan si përfaqësues të autorizuar të Kuvendit, të partive politike ose të KZK-ve, edhe pse vëzhguesit e MNVR-së konstatuan se një numër i madh i tyre ishin të akredituar për Platformën e
Maqedonisë kundër varfërisë (PMKV) ose për Agjencinë për politika dhe iniciativa qytetare (IDULSJ).
Po ashtu, kishte disa incidente të frikësimit të votuesve duke i incizuar votuesit në vendvotime.
Votimi i hershëm u realizua më 29 shtator për votuesit në shtëpi dhe për ata që janë në burg shtëpiak ose në burg.
Votimi i hershëm u vëzhgua në gjithsej 13 burgje të vendit dhe 69 KZ.56 Në përgjithësi, procesi u vlerësua si i mirë ose shumë i mirë në 92 për qind të vëzhgimeve.
Megjithatë, në dy burgje dhe në pesë KZ procesi u vlerësua negativisht.
Fshehtësia e votës nuk u sigurua në 5 vëzhgime, kutia e votimit nuk ishte mbyllur siç duhet në 5 vëzhgime, ndërsa procedurat nuk u ndoqën ose nuk u kuptuan nga votuesit në pesë vëzhgime.
Vëzhguesit qytetarë ishin të pranishëm në 45 për qind të vëzhgimeve.
Në ditën e referendumit, MNVR-ja e vlerësoi hapjen si të mirë ose shumë të mirë në 72 nga 75 vëzhgimet.
Edhe pse u respektuan shumica e procedurave, në 15 raste vëzhguesit vërejtën se kutia e votimit nuk iu tregua vëzhguesve para se të mbyllet dhe në 13 raste protokolli për hapjen e vendvotimit nuk u plotësua para se të hapet vendvotimi.
Vëzhguesit e MNVR-së kishin mundësi ta vëzhgojnë procesin e votimit pa kufizime, dhe vlerësimi i tyre ishte pozitiv në 98 për qind të rasteve.
Procedurat e votimit u respektuan mirë dhe procesi ishte transparent.
Nuk kishte parregullsi të mëdha. Në dy të tretat e KZ-ve të vëzhguara kryetaret ishin gra.
Për ta lehtësuar ushtrimin e të drejtës së votës për personat me shikim të dëmtuar, në 94 për qind të vendvotimeve të vëzhguara kishte shabllon me alfabet të Brejit.
Në 13 për qind të vëzhgimeve, disa votuesve nuk iu lejua e drejta e votës pasi që nuk ishin në listën e votuesve ose nuk posedonin dokument adekuat të identifikimit.
Edhe pse në më shumë se gjysmën e vendvotimeve të vëzhguara personat me aftësi të kufizuara nuk mund të hynin në mënyrë të pavarur, organizimi i hapësirës në vendvotime në përgjithësi ishte i përshtatshëm për personat me aftësi të kufizuara.
MNVR-ja i vëzhgoi procedurat e numërimit në 80 vendvotime.
Edhe pse vlerësimi ishte pozitiv, vëzhguesit e MNVR-së vërejtën se jo të gjitha procedurat u realizuan në tërësi ose sipas renditjes së paraparë.
Për shembull, krahasimi i numri të nënshkrimeve në listën e votuesve me numrin e fletëvotimeve të pashfrytëzuara nuk u bë para hapjes së kutisë së votimit në 40 për qind të rasteve.
Njerëz që nuk ishin anëtarë të KZ-ve morën pjesë në numërimin e votave, kryesisht vëzhgues qytetarë, në 12 për qind të vëzhgimeve.
Në 47 vendvotime, fletëvotimet u shpallën të pavlefshme për shkak se ishin shënuar me shenjë të ndryshme nga rrethi, edhe pse qëllimi i votuesit ishte i qartë.
Vlerësimi i përgjithshëm i procesit të nxjerrjes së rezultateve në të gjitha 68 KZK-të e vëzhguar ishte pozitiv, me ç’rast procedurat në përgjithësi u respektuan në mënyrë transparente.
Në 22 raste kryetari i KZ-së ishte i shoqëruar nga një vëzhgues, që u prezantua si përfaqësues i partisë, gjatë transferimit të materialeve zgjedhore në KZK.
Korrigjimet në protokollet e rezultateve nuk u bënë në mënyrë konsekuente në të gjitha KZK-të, pasi që disa bënë rinumërim, ndërsa disa të tjera e zgjodhën mospërputhjen duke i ndryshuar protokollet pa e bërë rinumërimin e votave.
Në ditën e referendumit KSHZ-ja pranoi rreth 40 kundërshtime nga qytetarë të cilët nuk mund t’i gjenin emrat e tyre në listat e votuesve.
KSHZ-ja i refuzoi të gjitha kundërshtimet duke thënë se afati i fundit për shtim në listat e votuesve kishte kaluar.
Një hap pozitiv, për dallim nga kundërshtimet e një dite para referendumit, ishte se vendimet e KSHZ-së për kundërshtimet në ditën e referendumit u vendosën në sistemin elektronik me menaxhimin e kundërshtimeve, që kontribuoi për transparencën e procesit.
Megjithatë, KSHZ-ja vazhdoi t’i orientojë votuesit që kundër vendimeve të saj të ankohen në Gjykatën Supreme, që e komprometoi të drejtën e tyre për mjet ligjor.
Shkup, 1 tetor 2018 – Kjo Deklaratë për gjetjet dhe përfundimet paraprake është rezultat i përpjekjeve të përbashkëta Zyrës për Institucione Demokratike dhe të Drejtat e Njeriut (ODIHR) të OSBE-së dhe Asamblesë Parlamentare të Këshillit të Evropës (APKE).
Vlerësimi u bë që të caktohet se a u mbajt referendumi në përputhje me përkushtimet e OSBE-së, Këshillit të Evropës dhe obligimet dhe standardet e tjera ndërkombëtare, si dhe me legjislacionin shtetëror.
Të dyja institucionet e përfshira në këtë Mision Ndërkombëtar për Vëzhgimin e Referendumit (MNVR) e kanë i miratuar Deklaratën e parimeve për Vëzhgimin Ndërkombëtar të Zgjedhjeve të vitit 2005.
Ambasadori Jan Petersen është shefi i MVR-së së ODIHR-it, që filloi me punë më 26 gusht.
Z. Stefan Schennach e udhëhoqi delegacionin e APKE-së.
Kjo Deklaratë për gjetjet dhe përfundimet paraprake është dorëzuar para përfundimit të procesit të referendumit.
Vlerësimi përfundimtar i referendumit do të varet, pjesërisht, nga zhvillimi i fazave të mbetura të procesit, duke përfshirë shpalljen e rezultateve dhe trajtimin e kundërshtimeve dhe ankesave të mundshme pas ditës së referendumit.
ODIHR-i do të publikojë një raport gjithëpërfshirës përfundimtar, duke përfshirë rekomandime për përmirësime eventuale, diku rreth tetë javë pas përfundimit të procesit të referendumit.
Shefi i delegacionet të APKE-së do t’i paraqesë memorandum Byrosë së APKE-së në Helsinki, më 22 nëntor të vitit 2018.
MVR-ja e ODIHR-it përfshin 13 ekspertë në kryeqytet dhe 20 vëzhgues afatgjatë të shpërndarë anembanë vendit.
Në ditën e referendumit u shpërndanë 206 vëzhgues nga 35 vende, duke përfshirë 198 vëzhgues afatgjatë dhe afatshkurtë të shpërndarë nga ODIHR-i, si dhe një delegacion tetë-anëtarësh nga APKE-ja.
Hapja u vëzhgua në 77 vendvotime, ndërsa votimi u vëzhgua në 896 vendvotime anembanë vendit.
Numërimi i votave u vëzhgua në 81 vendvotime ndërsa nxjerrja e rezultateve në 73 KZK.
MNVR-ja dëshiron t’i falënderojë autoritetet për ftesën për vëzhgimin e referendumit dhe Komisionin shtetëror të zgjedhjeve për ndihmën e tij.
MNVR-ja poashtu dëshiron ta shprehë falënderimin e saj ndaj institucioneve të tjera, partive politike, mediave dhe organizatave të shoqërisë civile, si dhe përfaqësuesve të bashkësisë ndërkombëtare për bashkëpunimin e tyre.