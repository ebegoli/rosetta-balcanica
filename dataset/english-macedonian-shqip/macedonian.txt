Коалиција „Сите за правично судење“ – Скопје
Мисија на ОБСЕ во Скопје
Натали Петровска, адвокат
Доцент д-р. Бобан Мисоски, Правен факултет „Јустинијан Први“ Скопје
АНАЛИЗАНА ПОДАТОЦИТЕ ОД НАБЉУДУВАНИТЕ СУДСКИ ПОСТАПКИ ВО 2016 ГОДИНА
Натали Петровска, адвокат
Доцент д-р. Бобан Мисоски, Правен факултет „Јустинијан Први“ Скопје
Содржината на ова издание не секогаш ги одразува погледите или ставовите наМисијата на ОБСЕ во Скопје.
Мисијата се придржува до Одлуката PC.DEC/81 на Постојаниот совет на ОБСЕ.
ВОВЕД
Коалицијата „Сите за правично судење“ е мрежа составена од 14 граѓански организации во која членуваат домашни здруженија на граѓани заради следење на судските процеси пред надлежните судови, со цел: а) осигурување на загарантираните права на правично судење, како што е предвидено со Уставот, законите и ратификуваните меѓународни договори; б) зголемување на јавната свест, посочување на потребните реформи и работа на истите во судските постапки; в) зголемувањето на практичните знаења на студентите на право; и д) зајакнување на улогата и капацитетот на невладините организации.
Поради сè поактуелната потреба од следење на судски предмети, а особено во областа на  кривичното  право,  односно  кривична  постапка,  Коалицијата,  во  текот  на  2016г., со финансиска поддршка на Мисијата на ОБСЕ во Скопје, го спроведуваше проектот ,,Зајакнување  на  независноста,  транспарентноста  и  ефикасноста  на  судството  преку набљудување на судски постапки, кој е продолжение на набљудувачките активности од изминатата година.
Акцентот беше ставен на примената на новиот Закон за кривична постапка, во сите четири апелациски региони на земјата, поточно низ домашните основните судови, а со цел изготвување на анализа за состојбите која ќе содржи препораки за идни активности и реформи, со намера да се зајакнат капацитетите на судскиот систем во државата.
МЕТОДОЛОГИЈА
Набљудувачи
За потребите на овој проект и за изготвување на анализата, како финален продукт од расположливите податоци произлезени од следењето на судските постапки, ангажирани беа 15 набљудувачи со повеќегодишно искуство во набљудување на судски постапки низ државата.
Потребно беше тие да имаат високо образование - правни студии и солидно познавање на кривичната материја, а особено кривично процесната, за да можат да ги лоцираат најчестите предизвици со кои се судираат судовите, и сите учесници во кривичната постапка, но и за да препознаат неадекватна, односно, нецелосна имплементација на Законот за кривична постапка.
Прашалник
Набљудувачите, во процесот на прибирање на податоците од следењето, имаа на располагање алатка - прашалник, по чија насока се водеа низ системот на обработка на првичните информации и впечатоци кои ги стекнуваа од своето присуство во судниците.
Поконкретно, по првично стекнатите целокупни информации од една расправа, според прецизно систематизираните 72 прашања во прашалникот, истите ги внесуваа своите прибрани податоци во мера и на начин кој би служел за потребите на оваа анализа.
Прашалникот беше конципиран согласно редоследот и водењето на кривичната постапка пред надлежните судови, со акцент на некои од новите институти односно воведените новитети во Законот за кривичната постапка, а се разбира и со адаптиран простор за предочување на личната когнитивна перцепција на набљудувачите.
ОПШТИ ПОДАТОЦИВо
рамките на овој проект системот за набљудување беше распространет на територијата на целата држава, односно на четирите апелациони подрачја, со тоа што акцентот беше ставен на судовите во Скопје (Основен суд Скопје 1), Велес, Битола, Штип, Тетово, Куманово и Кочани, а таргетирани беа 450 судски расправи односно 372 кривични предмета.
Од оваа вкупна бројка, во основниот суд Скопје 1, Скопје беа следени 198 расправи, односно 152 предмета, во Основниот суд во Велес 33 расправи и исто толкав број на предмети, во Основниот суд во Куманово беа следени 14 расправи кои се однесуваа на 12 предмета, во Основниот суд во Тетово предмет на набљудување беа 71 расправи кои произлегоа од 57-те предмети, во Основниот суд Битола бројот на следени расправи е приближен на вкупниот број набљудувани предмети, во Основниот суд во Штип следевме 29 расправи кои се однесуваа на 23 предмета, и за крај, во Основниот суд во Кочани бројот на следени расправи исто така во голема мера се поклопува со бројот на предмети, односно 16 расправи во 15 предмети.
Табеларен приказ на оваа статистика, подолу во табелата.
Статистика од бројот на набљудувани расправинаспроти бројот на предмети
Со  оглед  на  фактот  дека  во  фазата  на  отпочнување  на  овој  проект  следеше  и отпочнување на процесот на штрајк на судската администрација, кој траеше безмалку половина од периодот предвиден за набљудување, и самата динамика на набљудувањето не беше константна, односно варираше со свои најголеми пикови по завршување на штрајкот.
Имено, како и во самиот табеларен приказ подолу, може да се забележи дека последните 3 месеца од процесот на набљудување се со најголем број расправи односно септември - 85, октомври - 91 и ноември - 161 расправа.
Меѓутоа, она што остана впечатливо е трендот на одржување на расправи за време на штрајкот на судската администрација во Основниот суд Скопје 1 во Скопје.
Додека во судовите низ државата имаше застој во работата, а во поголем дел од нив воопшто и не се одржуваа расправи, односно имаше целосна блокада, во Основниот суд Скопје 1 ова не беше случај.
Во овој суд дел од судиите работеа и ги одржуваа закажаните расправи, а мал дел од нив се солидаризираа со администрацијата и воопшто не постапуваа, иако мораме да напомнеме дека тоа беа мал број на судии.
Расправи по месеци
Од прибраните податоци од вкупниот број на расправи кои беа предмет на набљудување низ судовите во државата, произлегува дека ⅓ од расправите или 153 расправи се одложиле, 119 од нив завршиле со пресуда, во 9 е повлечен обвинителниот акт, на само 1 расправа е прекината кривичната постапка, додека пак 168 продолжиле со преземање на процесни дејствија во нив, видно и од самиот графикон подолу.
Реално, оваа бројка фрапира, особено ако се земе предвид фактот дека во двете најголеми апелациони подрачја, Скопје и Битола, бројот на одложени расправи е видно поголем од останатите.
Статистика на процесни дејствија по судови
Ова  одлагање  на  расправите,  според  податоците,  се  должи  на  повеќе  околности предвидени  и  во  самиот  закон  за  кривична  постапка,  но  и  надвор  од  него.
Имено, проблемите од видот на неуредна достава, непојавување на судски расправи на странки во постапката, но и на сведоци и вештаци се истакнуваат како теми за кои е неопходно да се разработат, се со цел унапредување и подобрување на системот на обезбедување на присуство на неопходните учесници во самата постапка.
Од анализираните податоци доаѓаме до статистика дека одлагањето на расправите во најголема мера се должи на отсуство на обвинетиот во постапката - во 97 случаи односно расправи, потоа на јавниот обвинител - 32, на бранителот - 26, но и на непотполноста на судскиот состав назначен за работење на конкретен предмет - 4 случаи, а не е за потценување и бројката од 53 расправи кои се одложени по основ „друго“.
Како една од причините за недоаѓање на обвинетиот на расправите наведено е и неговото неспроведување од казнено поправните установи.
Во некои случаи тоа се должи на некоординација со системот за евиденција на спровод на лица лишени од слобода, во некои техничката неможност (која нужно е врзана со финансии) истиот да биде доведен во суд кога се работи за судење во градови надвор од подрачјата каде се казнено-поправните установи, а во некои пак и временското поклопување со одредени високо профилирани судски предмети поради кои целокупниот систем на одредено судско подрачје (во случајов Основен суд Скопје 1, Скопје) е практично блокиран и не функционира.
Законските одредби за отсуство на застапникот на обвинението односно приватниот тужител јасно упатуваат на неговата неопходност во самата постапка, меѓутоа и покрај овој факт, јавните обвинители отсуствувале во постапката во 32 случаи, односно на 32 расправи, што упатува на висок процент од 20% како причина за одлагања од вкупниот број на одложени предмети.
На оваа бројка се надоврзува и бројката од 26 расправи на кои отсуствувал бранител на обвинетиот.
Најчестата причина за овој факт е промената на бранители од страна на обвинетите и нивна синхронизација со веќе утврдени обврски во останати предмети, но и неопходноста за запознавање со фактите и доказите во предметот кое бездруго изискува време.
И за крај, како причина за одлагање која е препишана на категорија „друго„ е најчесто отсуството на сведоци или вештаци во постапката, меѓутоа и потребата од изведување на некој доказ кој не е прибавен или пак вештачење кое се уште не било изготвено.
Во овој конкретен случај под категоријата „друго“ одложени се вкупно 53 расправи.
Табеларниот приказ подолу дава осврт на одлагањата на судските расправи по градови и најчестите причини за истото.
Ова, како што веќе напомнавме, претставува еден од најгорчливите проблеми во правосудството кој се провлекува веќе неколку години наназад.
Она што може да се извлече како заклучок од овој приказ е фактот дека бројот на одлагањата одат право-пропорционално со големината на градовите каде е вршено набљудувањето, па така, во Скопје и Битола, во однос на причините за одлагање на расправата исцрпени се сите опции наведени во прашалникот, за разлика од помалите градови, како на пример Велес и Кочани.
Прво што паѓа во очи, видно и од табеларниот приказ подолу, е отсуството на обвинет како причина за одлагање и во Скопје и во Битола, но и отсуството на јавен обвинител (процентуално повеќе во Скопје).
Причини за одлагање по градови
Имајќи  ги  во  предвид  минатогодишните  податоци  од  извршеното  набљудување, податоците од годинава не упатуваат на тренд на пораст, напротив, и минатата година и оваа, статистички ⅓ од следените расправи се одложуваат, што само значи дека одлагањата на судските расправи и тоа како претставуваат проблем преку кој не треба туку така да се премине, туку за кој треба да се изнајдат законски решенија, со механизми за превенирање, кои би ја унапредиле постапката.
Дали тоа би било подобра соработка на судските органи со оние кои се надлежни за спроведувања на лицата лишени од слобода, зашто нечесто отсуството на обвинетите во постапките не е по вина на судот, или пак можеби подоследна примена на одредбите кои се однесуваат на санкции за недоаѓањето на странки во постапката, во конкретниов случај јавното обвинителство, во секој случај неопходноста од подобрени решенија е и повеќе од видна.
Според податоците добиени од спроведеното набљудување, во 450 од вкупно следените расправи,  најчесто  извршените  кривични  дела  се  однесуваат  на  главата  „Кривични дела против имотот“ но и од главата „Кривични дела против животот и телото“, како и „Кривични дела против безбедноста на јавниот сообраќај“.
Најзастапени кривични дела се делото „Тешка кражба“ и „Кражба“ во 60, односно 38 од набљудуваните расправи, а потоа делото „Телесна повреда“ во 40 од набљудуваните расправи, „Загрозување на сигурноста“ во 20 расправи, но и „Загрозување на безбедноста во сообраќајот“ во 23, односно „Тешки дела против безбедноста на луѓето и имотот во сообраќајот“ во 22 од набљудуваните расправи.
Број на кривични дела
Во вкупно следените 450 расправи во текот на оваа година, набљудувачите евидентирале бројка од вкупно 815 обвинети кои се јавувале, како во предмети во кои има по само еден обвинет, така и во предмети со повеќе обвинети достигнувајќи и бројка од по 37 обвинети во еден предмет.
Број на расправи и обвинети во истите
Правото на бранител е предвидено во чл.71 и чл.74 од ЗКП.
Имено, законот предвидува секое лице осомничено или обвинето за кривично дело, да има право на бранител во текот на целата кривична постапка против него.
При тоа, обвинетиот пред првото испитување или пред друго дејствие за кое таа постапка е предвидена со ЗКП мора да се поучи дека има право на бранител по свој избор со кого може да се советува, но и бранителот да присуствува на неговото испитување.
Меѓутоа, во случаи кога обвинетиот е нем, глув или е неспособен самиот успешно да се брани или, пак, ако против истиот се води кривична постапка за дело за кое во законот е пропишана казна доживотен затвор, тој мора да има бранител уште при првото испитување.
Неопходноста од бранител законот ја подразбира и во случаите кога е предвидена односно определена мерката притвор и тоа за времето додека трае притворот.
Доколку дојде до ситуација, пак, да е задолжителна одбраната, а обвинетиот не земе свој бранител, тогаш претседателот на судот ќе му постави бранител по службена должност за натамошниот тек на постапката, сè до правосилноста на пресудата.
Од собраните податоци во текот на процесот на набљудување дојдовме до следната статистика: наспроти бројката од 276 обвинети кои имале ангажирано свои бранители, 38 од обвинетите имале поставено бранители по службена должност, додека пак 108 обвинети воопшто немале бранител.
Број на расправи каде обвинетиот имал бранител
Број на расправи каде обвинетиотимал бранител по службена должност
Број на расправи каде обвинетиот немал бранител
Законот за кривична постапка предвидува 4 вида забрзани постапки и тоа: 1) скратена постапка која се применува во предмети во кои е предвидена парична казна или казна затвор до 5 години, 2) постапка за донесување на пресуда врз основа на спогодба со јавниот обвинител и осомничениот, во која е предвидено спогодување во однос на санкцијата, 3) постапка за медијација во која учествува посебно трето лице - медијатор и 4) постапка за издавање на казнен налог со кој се предлага и изрекува определена санкција во случај на постоење на доволно докази за кривични дела кои спаѓаат во надлежност на судија поединец.
Со оглед на фактот дека на набљудувачите од Коалицијата Сите за правично судење им е овозможен пристап и присуство единствено на постапките кои се водат во судот и за кои се одржуваат јавни расправи, истите имаа можност, покрај на редовните постапки, да присуствуваат на само една од предвидените забрзани постапки, а тоа е скратената.
Па врз основа на тоа, од прибраните податоци доаѓаме до бројки од одржани 129 расправи во редовна постапка или број кој одговара на 30% од набљудуваните расправи и број од 305 во скратена постапка или број кој одговара на 70% од одржаните расправи.
Вид на постапка
ГЛАВНА РАСПРАВА
Согласно законот за кривична постапка, по утврдувањето од страна на судијата, односно советот, дали на главната расправа се присутни сите оние кои се неопходни за одржување на истата, односно дали расправата може да се одржи и во отсуство на некои од повиканите лица, судот ја насочува главната расправа кон одржување на воведни говори.
Овој процес отпочнува редоследно, со тоа што можноста за воведно излагање ја добива тужителот - застапникот на обвинението, односно на приватната кривична тужба, а потоа и бранителот, односно обвинетиот.
Во овој дел од постапката, со почетокот на примената на овој институт, странките добиваат можност да изнесат решавачки факти кои имаат намера да ги докажуваат, да ги изложат доказите што ќе ги изведуваат и да ги определат прашањата по коишто ќе расправаат.
Меѓутоа, ЗКП прави дистинкција помеѓу постапувањето на судот, и примената на овој институт во редовната, и во скратената постапка.
Имено, кога станува збор за редовна постапка горенаведениот принцип на држење на воведен говор е правило, со тоа што одбраната секогаш има право да не дава воведни говори, но кога станува збор за скратена постапка, а тоа е во преку 80% од судските предмети, со оглед на тоа што тука се опфатени кривични дела за кои е предвидена казна затвор до 5 години, воведните говори на застапниците на обвинението се трансформираат во изнесување на содржина на обвинението, додека пак одбраната никаде во законот не е опфатена со свој придонес во воведувањето на решавачките факти во корист на одбраната.
Па така, воведните говори, иако законски необврзувачки во скратената постапка, често знаат да бидат користени и од страна на бранителите.
Од обработените податоци кои произлегоа од набљудувањето, доаѓаме до бројка од вкупно 122 воведни говори одржани од страна на јавниот обвинител, 59 од бранителот и 37 од самиот обвинет.
Табеларниот приказ подолу упатува на примената на овој институт во редовна и скратена постапка.
Она што е специфично и што веднаш може да се забележи е дека во неколку наврати во редовна постапка, бранителите го искористиле своето право и да не одржат воведен говор, поточно во 7 набљудувани предмети.
Наспроти она што не е предвидено во скратената постапка, во скоро 30% од случаите, бранителите сепак дале воведни говори, видно од графиконот подолу.
Примена на воведен говор од странките на постапката
Во рамки на прашалникот набљудувачите имаа за задача да оценат, согласно нивната индивидуална перцепција, дали од одржаниот воведен говор може да се утврди за кои решавачки факти понатаму ќе зборува и ќе ги докажува странката во постапката која го држи воведниот говор.
Па врз основа на тоа собрани се следниве податоци: -на 49% од расправите, воведниот говор на јавниот обвинител бил јасен, во 23% нејасен, а во 28% од воведните говори можело делумно да се утврди што изнесува и што ќе докажува обвинителот -на 77% од расправите, воведниот говор на бранителот бил јасен, во 8% нејасен, додека пак во 15% од воведните говори делумно можело да се утврдат фактите кои одбраната односно бранителот ќе ги докажува-на 35% од расправите, воведниот говор истакнат од самиот обвинет бил јасен, во 6% нејасен, а во 59% од воведните говори делумно можело да се утврдат фактите на обвинетиот.
Од вака добиените податоци за воведните зборови несомнено може да се утврди дека бранителите на обвинетите се појасни и поконцизни во своите излагања од јавните обвинители, Исто така, големиот процент на делумно јасни факти и докази на кои се повикуваат обвинетите упатува на неопходноста од ангажирање на стручно лице, во случајов бранител, кој би ги застапувал нивните интереси и кој уште со самото отпочнување на постапката ќе му претстави јасна слика на судот за интенциите во поглед на предлагање на докази и теоријата на случајот кој ќе го застапува.
Меѓутоа, потребно е да се напомне и дека дел од овие воведни говори на обвинетите, според прашалниците на набљудувачите, се дадени во присуство на нивните бранители.
Исто така, неизбежно е да се потенцира забележаната недоследност во постапувањето на јавните обвинители од аспект на сведување на она што би требало да биде воведен говор на „голо“ читање на обвинителниот акт, без притоа да биде изнесена теоријата на случајот, односно тезата која се застапува, а уште помалку, пак, определување на правни прашања по кои ќе расправа, сè со цел да се докаже основаноста на обвинението.
Од обработените податоци доаѓаме до статистика дека во преку 70% од случаите каде јавниот обвинител држел воведен говор, истиот бил сведен на читање на обвинението, а не на подетално образложение што од истото би произлегло.
Со така дадените воведни говори, ниту на судот му е јасно што обвинителот ќе докажува, ниту на одбраната í е јасна тезата на обвинителот за основаноста на обвинението и како планира да ја докаже.
ПРИЗНАНИЕ НА ВИНА
Набљудувачите беа присутни на 95 рочишта на кои обвинетиот дал признание за вината.
Во оваа прилика ќе ги анализираме добиените податоци во однос на законитоста на признанието, улогата на судот и на странките во текот на признанието, како и определени околности  на  признанието  во  однос  на  некои  специфични  институти  од  кривичната постапка што директно влијаат врз оправданоста и врз законитоста на признанието на вина.
Во таа насока, анализирани ќе бидат податоците за примена на притворот во текот на расправите каде е дадено признанието за вина, како и количеството на изведени докази од страна на судот при донесувањето на одлуката за одмерување на видот и висината на кривичната санкција во услови на дадено признание за вина во текот на првото рочиште од главната расправа.
Па така, во подолу прикажаниот табеларен приказ се гледа трендот на поднесените признанија за вина, односно од вкупно набљудувани 450 рочишта од кои 153 биле одложени, 12 набљудувачите биле присутни на 95 рочишта на кои било дадено признание за вина од страна на обвинетиот.
Споредено со бројот на вкупно одржаните рочишта (168) може да се заклучи дека податоците за признанието за вината на обвинетиот претставуваат особено релевантен податок за донесување заклучоци.
Дотолку повеќе, од вкупно анализираните пресуди – 119 дури 95 биле донесени по пат на признание за вина.
Признание и вид на кривична постапка
Вака добиените податоци го генерираат заклучокот дека признанието за вина е присутно и е заживеан институт во националниот систем на казнена правда.
Дотолку повеќе, може да се заклучи дека овој институт е препознаен од страна на субјектите во кривичната постапка како ефикасна алатка за брзо, ефикасно и ефективно завршување на кривичните постапки.
Како дополнителен аргумент во поглед на зголемувањето на примената на овој институт може да ни послужи и податокот од минатогодишните набљудувани предмети, каде биле забележани 70 предмети на признание на вина од страна на обвинетиот од вкупно набљудувани 550 рочишта, за разлика од оваа година кога имаме зголемување од повеќе од една третина, односно биле забележани 95 предмети во кои обвинетиот дал признание на вината на главната расправа од вкупно набљудувани 450 рочишта.
Сепак,  доколку  се  анализираат  годишните  извештаи  на  основните  судови1  ќе  се забележи дека примената на признанието не е во толку висока мерка како кај набљудуваните предмети, но сепак стои заклучокот за сè пофреквентната примена на овој институт.
Признание во скратена постапка
Во поглед на применливоста на овој институт, аргумент повеќе е и фактот дека од анализираните податоци добиени од страна на набљудувачите овој институт во најголема мерка, од околу 85%, се применува во скратената постапка, односно за кривичните дела за кои е предвидена казна затвор до 5 години.
Овој податок само говори во прилог на тезата дека судовите се чувствуваат сигурни при примената на овој институт за полесните кривични дела, додека во корелација со податоците од годишните извештаи од судовите, како и податоците добиени од набљудувачите, се добива заклучокот дека овој институт не толку често се применува за потешките кривични дела.
Ваквиот податок само го потврдува фактот дека се работи за нов институт, па судовите, разбирливо, имаат определени резерви при неговата примена во однос на потешките кривични дела.
Признанија на вина наспроти вкупен бројна мониторирани предмети по градови
Во поглед на географската распространетост на дадените признанија за вина во однос на вкупно набљудуваните рочишта се забележува фактот дека, генерално, признанието било евидентирано во околу една петтина од набљудуваните рочишта, односно околу 20 проценти.
Од овој тренд отскокнуваат Основниот суд Скопје 1 и Основниот суд во Тетово.
Па така, во Основниот суд Скопје 1 имаме најниска бројка на набљудувани рочишта на кои обвинетиот дал признание на вина, односно околу 16 проценти од вкупно набљудуваните рочишта, додека најчесто признанието за вина било давано на рочиштата пред Основниот суд во Тетово, во повеќе од една третина или околу 38 проценти од набљудуваните рочишта.
Признание според кривичното дело
Во однос на видот на криминалитетот за кој обвинетите биле подготвени да дадат признание, може да забележиме дека се работи, генерално, за широка палета на кривични дела.
Ова во споредба со статистичките годишници за движењето на криминалот2, пак, ни го генерира заклучокот дека обвинетите биле подготвени да дадат признание начелно за сите кривични дела, односно трендот на признанијата го следи трендот на кривичните дела за коишто се водат постапки пред основните судови.
Односно, најмногу дадени признанија има за кривичните дала против животот и телото, имотот и против безбедноста на јавниот сообраќај.
Па потоа за кривичните дела против службената положба и против половиот морал и половата слобода.
Од ваквите податоци произлегува заклучокот дека признанието на вината на обвинетиот во текот на главната расправа не зависи од видот на кривичното дело.
Ваквиот заклучок генерално е позитивен бидејќи не детектира селекција на признанието во однос на видот на кривичното дело.
Во таа насока, како дополнителен заклучок се наметнува тезата дека подготвеноста на обвинетите да дадат признание зависи од фактот во која мера предметот и кривично правниот настан е истражен од органите на прогонот, односно во која мера е добро подготвено обвинението.
Следните  графикони  се  однесуваат  на  анализата  на  процедуралните  правила  за прифатливост и законитост на признанието.
Така, согласно законската обврска од членот 74 од ЗКП за задолжително присуство на бранителот во текот на давањето на признанието на обвинетиот, од анализираните податоци добиени од набљудувачите може да заклучиме дека бранителот на обвинетиот бил присутен во сите случаи.
Дали беа поставени прашања за да се провери признаниетово правец на сите одбележја на кривичното дело?
Во поглед на податоците за проверката на сите обележја на казненото дело, може да заклучиме дека судиите, при оценката на даденото признание, во голема мерка му објасниле на обвинетиот за што е обвинет, односно за што дава признание.
Сепак, сè уште е присутна практиката, иако со минимално подобрување во однос на минатата година (87% во однос на 82%), дека судиите само им го читаат обвинението на обвинетите, или само им го објаснуваат процесот на утврдување на видот и одмерувањето на висината на санкцијата, согласно одредбите од Законот за утврдување на видот и одмерување на висината на кривичната санкција.
Оттука,  следува  заклучокот  дека  судиите  би  требало  да  посветат  поголемо внимание како на обвинетиот, така и на неговиот бранител во поглед на барањето за давање на соодветна правна помош на нивните клиенти, при објаснувањето на битието на кривичното дело, доказите со кои обвинителот го поткрепува тоа битие, како и начинот на сторувањето на кривичното дело.
Судот би требало да биде целосно убеден дека обвинетиот го сторил токму наведеното во обвинението за кривичното дело, односно, токму делото коешто обвинетиот го признал во текот на главната расправа.
Па така, неприфатлива е практиката судот само да го чита обвинението, или практиката наведена во еден од прашалниците од набљудувачите каде обвинетиот рекол дека признава, но дека делото не било сторено на начинот наведен во обвинителниот акт.
Ваквото противење на обвинетиот или негова корекција на обвинението при давањето на признанието не би смеело да биде прифатено од страна на судот како доброволно признание за конкретното дело наведено во обвинението и судот би требало да го одбие истото и да продолжи да ја води главната расправа како воопшто да не било дадено признанието, во смисла на членовите 381 и 334 од ЗКП.
Дали беа поставени прашања за да се проверидоброволноста на признанието?
Интересен е податокот дека во 13% од набљудуваните рочишта на кои било дадено признание за вина од страна на обвинетиот набљудувачите забележале недоследност во поглед на доброволноста.
Тоа значи дека во 11 случаи обвинетиот не го дал признанието доброволно или имал определени резерви, но судот овие резерви не ги зел предвид и го прифатил ваквото манливо признание.
Излишно е да се напомне дека ваквата практика на судот треба да се искорени, особено имајќи ја предвид улогата на судот во постапката на признание за вина или во постапката за спогодување за видот и висината на кривичната санкција, каде тој се јавува како гарант и заштитник на правата на обвинетиот.
Со ваквата практика, само се стимулира неправилната примена на признанието за вина и се толерира тактиката на овластениот тужител на пронаоѓање на жртвен јарец, со цел само процесирање на предметите низ судските лавиринти, без притоа водење сметка ниту за тоа кој е вистинскиот сторител на кривичното дело, ниту за заштита на правдата.
Дали беа поставени прашања за да се провери свесностана обвинетиот за последиците од признанието?
Во ист процент од случаите набљудувачите забележале и недостаток во свеста кај обвинетиот во поглед на признанието.
Притоа, се работи за детектираните случаи од страна на набљудувачите каде судот воопшто не посветил внимание на противењето на обвинетиот при давањето на признанието, што само може да го наметне заклучокот дека во овие случаи се работи за изнудено признание.
Интересен е податокот од набљудувачите кога судот во еден случај дури и директно му советувал на обвинетиот да го признае делото, сè со цел да не се покрене обвинение против негов близок повозрасен роднина, на чие име и гласело броилото во случај кога јавниот обвинител го обвинил обвинетиот за сторено кривично дело кражба на електрична енергија по членот 235-а од КЗ.
Па така, во овие случаи наместо судиите да ги бранат интересите на правдата и да бидат непристрасни, всушност имале оформен став во однос на вината на обвинетиот без оглед на неговата одбрана и без да ја имаат предвид пресумпцијата на невиност на обвинетиот.
Притоа, и покрај евидентното благо подобрување во однос на минатата година, сепак, загрижува фактот дека сè уште постојат определени случаи кога судот наместо да биде пасивен арбитер во текот на оценката на доброволноста и на свеста на обвинетиот за признанието, тој активно ги застапува интересите на една од странките, а спротивно на интересите на правдата.
Во таа насока, се наметнува заклучокот за дополнителен тренинг на судиите со цел проактивна заштита на правдата во услови на дадено признание во текот на главната расправа, односно зголемување на нивната активна улога при оценката на даденото признание.
Улога што се ближи со улогата на судот во мешовитата кривична постапка.
Односно, со цел да утврди дали обвинетиот го дал признанието слободно и со целосна свест за сите последици од истото судот може и треба да биде активен, па дури и инквизиторен при оценката на признанието, на тој начин што може дури и да побара дополнителни докази или изјави од обвинетиот во насока на целосно расветлување и објаснување на кривично правниот настан со цел да се увери дека навистина обвинетиот е сторител на делото што го признава3.
Дали се изведоа докази по признание на вина?
Па така, од податоците е евидентно дека судот изведува релативно малку докази со кои би го поткрепил признанието, а пресудата во најголема мерка ја темели врз исказот, односно врз признанието на вината од страна на обвинетиот.
Набљудувачите само во девет од набљудуваните рочишта забележале изведување на докази во правец на одмерување на видот и висината на кривичната санкција.
Притоа, уште попроблематичен е фактот дека во половина, односно во 5 од овие рочишта судот како доказ единствено ја извел претходната осудуваност на обвинетото лице.
Притоа непотребно е да се елаборира проблематичноста на претходната осудуваност како prima facie доказ.
Од едноставна причина што повратот, односно, претходната осудуваност4, само по себе не е доволна основа за утврдување на криминалниот начин на живот на една личност.
Претходната осудуваност треба да се анализира од аспект на видот на кривичното дело за кое претходно обвинетиот бил осуден, времето поминато од претходната осуда до моментот на давањето на признанието и се разбира, начинот на живот на обвинетиот во овој период.
Нешто што едноставно не е можно да се утврди преку една едноставна математичка операција за сметање на претходната осуда како девет поени5, во насока на добивање на построга казна.
Согласно ваквите податоци нужно се наметнува заклучокот дека е неопходно судот да има активна улога во текот на доказното рочиште, односно да има овластување да побара од странките да изведат докази во количина и квалитет што се неопходни за судот да може целосно да го прифати признанието на вината на обвинетиот како правилно и правично, а потоа и да ја одмери и соодветната санкција.
Причините за ваквото изведување на доказите не се лоцираат само во улогата на судот, туку се должат и на определени недоречености и во самиот ЗКП.
Имено, во ЗКП е предвидено дека странките ги предлагаат доказите, а судот по добиеното признание за вината од страна на обвинетиот пред себе го има само пописот на доказите што би се извеле во текот на доказната постапка, како поткрепа на обвинителниот акт (чл.
321, ст.
2 од ЗКП).
Тоа значи дека судот однапред не знае и не може да знае дали некој од наведените докази може да одат во прилог на признанието или не и во која мерка некој од овие докази може да придонесе кон утврдувањето на видот и одмерувањето на кривичната санкција.
Дотолку повеќе е присутна и дилемата дали некоја од странките би имала интерес за целосно расветлување на доказите преку обемните методи на директно и вкрстено испрашување на сведоците во услови кога обвинетиот дал признание на вината.
Токму затоа, неопходна е реформа на ЗКП и тоа во насока на модифицирање на одредбите со кои се уредува главната расправа, на тој начин што би се прифатило „оригинерното“ решение присутно во системот на казнената правда на САД, а тоа е одржување на посебно рочиште за утврдувањето на видот и за одмерувањето на висината на санкцијата.
Токму преку ова рочиште би се избегнала дилемата во која се наоѓаат домашните судови, заради сегашните одредби од ЗКП, според кои нема ефикасно средство за изведување на докази за поткрепа на признанието и на одмерувањето на најсоодветната санкција, па неопходно се потпира само врз наједноставните докази, односно врз евиденцијата за претходната осудуваност, како и врз и онака спорните6 одредби од Законот за одредувањето на видот и на одмерувањето на висината на санкцијата.
Во врска со прашањето пак, „Дали бранителот имал доволно време да го посоветува обвинетиот?“,  набљудувачите  имале  можност  да  оценат  само  во  една  третина  од набљудуваните рочишта на кои обвинетиот дал признание.
Според податоците од 31 одговор, во 94% од случаите набљудувачите забележале дека обвинетиот имал доволно време да се посоветува со својот бранител, додека во 6% утврдиле дека обвинетиот не се посоветувал или немал доволно време да се посоветува со својот бранител.
Сепак, ваквите податоци не би можеле да бидат премногу проблематизирани, од едноставна причина што, доколку обвинетиот имал бранител и во текот на претходните фази од кривичната постапката, очекувано е дека признанието би било веќе договорено и елаборирано со неговиот бранител.
Проблематична би била практиката доколку се работи за случаи кога обвинетиот немал бранител, а одлучил да даде признание, па дури тогаш ангажирал бранител или судот му определил бранител по службена должност.
Во овие случаи сметаме дека е неопходно судот да им даде доволно време на обвинетиот и на бранителот, со цел бранителот да му ги објасни последиците на својот клиент од даденото признание.
Дотолку повеќе, доколку овие забелешки во 6% од рочиштата спаѓаат во оваа ризична група, тогаш ваквата практика на судот би морала да биде искоренета и не би смеела да се толерира од ниту една од странките, без оглед колку прифаќањето на признанието на обвинетиот од страна на судот им оди во корист, како на обвинетиот и неговиот бранител, така и на јавниот обвинител.
Ваквата практика е противправна и спротивна на интересите на правдата.
ПРИТВОР И МЕРКИ ЗА  ОБЕЗБЕДУВАЊЕ ПРИСУСТВОВо Законот за кривична постапка, согласно членот 144, се предвидени следните мерки за обезбедување присуство: покана, мерки на претпазливост, гаранција, приведување, лишување  од  слобода,  задржување,  краткотраен  притвор,  куќен  притвор  и  притвор.
Притоа, од оваа палета на мерки, набљудувачите биле присутни само на 34 рочишта на кои обвинетите лица биле во притвор (табела подолу), додека полесните мерки за обезбедување присуство на обвинетото лице биле применети само во 14 случаи.
Набљудувани рочишта на кои обвинетиот бил во притвор
Од добиените податоци, може да се забележи тенденцијата дека нема преширока употреба на притворот од страна на судот во анализираните предмети документирани од страна на набљудувачите, односно тој се движи околу 8 проценти во набљудуваните предмети.
Сепак, имајќи ги предвид типот на кривичните дела за кои биле спроведени набљудувања на рочиштата, може да заклучиме дека притворот не се применува во особено низок или занемарлив процент во однос на останатите рочишта.
Притоа, загрижува фактот нотиран од страна на набљудувачите дека сè уште опстојува практиката кај судот да не даде соодветни образложенија за причините за определувањето на притворот, ниту реално ценење на факторите и нивното нотирање во решенијата за продолжување на мерката притвор од страна на судот7.
Покрај примената на мерката притвор, набљудувачите забележале дека полесните мерки за обезбедување присуство на обвинетиот од страна на судот биле применети само во 26 случаи (види во табелата подолу).
Дали има определено други мерки за обезбедување на присуство?
Набљудувачите забележале дека овие мерки во 14 случаи биле определени на обвинетото лице, во два случаи биле определени за другите учесници во кривичната постапка, односно по еднаш било применето присилното доведување на оштетениот и на сведокот, додека во преостанатите 10 случаи се работи за нотирање на примена на најлесната мерка – покана.
Имајќи ги предвид овие податоци, како нужен коментар се наметнува фактот дека судот воопшто не ги зема предвид мерките коишто може да бидат вистинска алтернатива на најтешката мерка – притворот, а чија што ефикасност е призната во другите поразвиени системи на казнена правда.8Во оваа насока, останува констатацијата дека овие полесни мерки претставуваат само нормативен декор во нашиот ЗКП, коишто во исклучително ретки случаи или воопшто не се применуваат во практиката.
За жал, оваа судбина ја делат мерките гаранција, куќен притвор и поголемиот дел од мерките на претпазливост.
Во оваа насока, треба да се напомнат и аргументите поради кои овие мерки се занемарени, а тоа се во прв план дека не постои адекватен механизам за нивна примена и контрола, ниту дека судот располага со соодветни алатки кои би му дале доволно податоци за увереност дека навистина при нивната примена судот ќе има доволно гаранции дека обвинетото лице ќе се јавува во текот на рочиштата од главната расправа и дека преку нивната примена навистина се исклучени или намалени ризиците поради кои овие мерки и му биле определени на обвинетото лице.
Токму  затоа,  во  оваа  насока  се  дава  препораката  да  се  развијат  механизми  за институционална поддршка на судот за примена на полесните мерки за обезбедување присуство на обвинетото лице во текот на кривичната постапка.
Во таа насока, механизмите првенствено ги гледаме преку развивање на капацитетите на Пробациските служби, основани согласно Законот за пробација, воведување на законски измени во Законот за пробација за инкорпорирање на овие мерки во надлежноста на овие служби, како и примена на ЗКП во насока на давање на обврската на пробациските служби да му ги достават овие податоци на судот по службена должност и да генерираат проценки на ризикот на обвинетото лице врз основа на кои судот би ја темелел својата одлука за примена на најсоодветната мерка за обезбедување на присуство на обвинетиот.
Конечно, преку овие препораки, судот ќе може да даде вистинско, фактички втемелено образложение на своите решенија со кои ги применува мерките за обезбедување присуство.
Во поглед на оценката на законитоста на процедурата за примена на овие мерки, може да заклучиме дека освен во еден случај, во сите други случаи испочитувани се барањата на ЗКП за присуство на бранителот при определувањето на притворот на обвинетото лице.
Притвор-без бранител
За поздравување е анализираната практика од страна на набљудувачите (графикон подолу) кога судот во целост ги исполнил процесните одредби за задолжителното присуство на бранителот во условите кога притвореното обвинето лице го дало своето признание за стореното кривичното дело.
Признание дадено со бранител-притвор
Проблематична е увидената практиката кога судот не постапил во смисла на членот 173 од ЗКП, според кој по даденото признание притворот се укинува доколку бил определен поради постоењето на основаната опасност дека обвинетиот ќе ги сокрие, фалсификува или уништи трагите на кривичното дело или ако особени околности укажуваат дека ќе ја попречува кривичната постапка со влијание врз сведоците, вештаците, соучесниците или прикривачите.
Односно, и покрај малиот број на забележани повреди односно од четири нотирани случаи судот во два случаи постапил спротивно на ЗКП, односно не го укинал притворот по даденото признание за вината на обвинетото лице, сепак, постоењето на ваквите случаи не би требало да остане неанализирано.
Ова од едноставна причина што доколку се водиме од начелото дека iura novit curia, тогаш може да заклучиме дека во овие случаи најверојатно притворот бил определен по повеќе основи, па судот рационално очекувал дека другите основи за продолжување на мерката притвор опстоиле и покрај даденото признание за вината од страна на притвореното лице.
Сепак, доколку се прифати овој аргумент, остануваме на постојниот проблем, нотиран и во овој извештај, за фактичката втемеленост на решенијата за определување на притвор, нивното, честопати, некритично и неосновано определување по повеќе основи од членот 165 од ЗКП, како и нотираниот проблем во однос на образложенијата на решенијата за определување на мерката притвор базирани врз (не)соодветни факти и докази, кои би биле и (не)соодветно нотирани во истите решенија.
Дали притворот беше укинат по признание на вина?
Сите други останати образложенија на овие наводи на набљудувачите би оделе кон заклучок дека станува збор за негација на гореспоменатото римско правно начело, а самото тоа и кон неправилна примена на одредбите од ЗКП.
Дотолку повеќе, во овие случаи доколку е на овој начин постапено од страна на судот, бранителите, па и јавниот обвинител како чувар на законитоста не би требало да го толерираат ваквото постапување, односно истото треба да го напаѓаат во постапката по жалба, од едноставна причина што во овие случаи е загрозено основното човеково право – правото на слобода.
ДОКАЗНА ПОСТАПКАД
оказната  постапка  како  сегмент  од  главната  расправа  е  предвидена  во  опсегот на членовите 382 до 394 од ЗКП и како таква последователно доаѓа и во законот, но и во систематизираниот  прашалник  на  Коалицијата,  по  поуките  за  првата  и  можноста  на обвинетиот да признае вина на самата расправа.
Овој дел од постапката има јасно предвиден редослед во поглед на изведувањето на доказите.
Конкретно, најпрво се изведуваат доказите на обвинението и оние кои се во корелација со имотноправното побарување, а потоа доказите на одбраната и евентуалните докази на обвинението кои би се однесувале на побивање на доказите на одбраната, во вид на реплика, но и доказите на одбраната како одговор на ова побивање, насловени како дуплика.
Законот за кривична постапка утврдува 3 начини на испитување - директно, вкрстено и дополнително.
Директното го врши странката која го предложила сведокот, односно вештакот или техничкиот советник, вкрстеното испитување го спроведува спротивната страна, додека пак дополнителното го врши повторно страната која го повикува сведокот, односно  вештакот,  со  тоа  што  прашањата  кои  се  поставени  при  ова  испитување  се ограничуваат на прашањата поставени во текот на испитувањето на спротивната страна.
Откако странките ќе завршат со своето испитување, тогаш претседателот на советот (и неговите членови) можат да поставуваат прашања.
Во процесот на доказната постапка, судот има улога да го контролира начинот и редоследот на испитување на сведоците и вештаците и изведувањето на доказите, при тоа водејќи сметка за ефикасноста и економичноста на постапката, како и за утврдување на вистината.
Судот во овој дел од постапката одлучува и по приговорите на странките при што може да забрани одредено прашање или одговор на прашање кое е веќе поставено, ако оцени дека е тоа недозволиво или ирелевантно за предметот или пак доколку во прашањето се содржани и прашањето и одговорот, се разбира вкрстеното испитување претставува исклучок од ова.
Набљудувачите во собраните податоци упатуваат на стриктно следење на законските одредби во овој дел, со евидентиран минимален исклучок од 1%, односно во само 2 предмета е евидентирана недоследност во законскиот ред на изведување на доказите и тоа со образложение дека се работи за економичност на постапката.
Меѓутоа, она што во перцепцијата на судот е економичност на постапката (во овие 2 случаја), претставува повреда на правата на обвинетиот предвидени во ЗКП.
Дали редоследот на изведување на доказитебеше според законскиот редослед
Како новина воведена во ЗКП кој моментално се применува е примена на ставот 2 од членот 386 од истиот кој предвидува давање на заклетва пред самото сведочење од страна на сведокот.
Би обрнале внимание на фактот дека судот и покрај предвидената заклетва има обврска да го опомене сведокот за неговата должност да изнесе пред судот сè што му е познато и знае, а се однесува на предметот, при што ќе му укаже дека лажното сведочење само по себе е кривично дело.
Од податоците со кои располагавме увидовме дека примената на оваа новина е во некој задоволителен процент од страна на судот - 69%, иако без оглед дали истата е положена или не, оној што ја дава изјавата е предвидено кривично да одговара доколку изнесува невистини како сведок, па оттука можеби се јавува и незадолжителноста во нејзината примена.
Иако за примената на ЗКП, а особено за воведените новини во истиот, во периодот на vacatio legis, но и по отпочнување на неговата примена беа одржани бројни обуки, како од страна на Мисијата на ОБСЕ во Скопје, така и од американската адвокатска асоцијација во соработка со Академијата за судии и јавни обвинители и Адвокатската комора, сепак сè уште се детектира потреба од дополнително усовршување на сите чинители во постапката.
Ова особено се однесува на примената на институтите директно, вкрстено и дополнително испитување на сведоци, а произлегува од недоволно совладаните техники за примена на истите од учесниците во постапката.
Погорниот заклучок го извлекуваме од добиените податоци токму во делот на начините на испитување.
Во прашањата кои беа составени и имплементирани во прашалникот кој набљудувачите го користеа како алатка за пренесување на искуствата и сознанијата кои ги добиле во судот, вметнати се сет на прашања кои се однесуваат токму на начинот и техниките при практикување на видовите на испитување.
Имено, прашањата се однесуваат на јасноста, недвосмисленоста и доволната навлезеност односно проученост на предметите од страна на странките во постапката, но и на техничките правила кои судот и странките во постапката мораат да ги почитуваат во текот на постапката.
Во делот - дали прашањата кон сведокот/вештото лице при директно испитување се јасни и прецизни, од 126 расправи на кои е изведено директно испитување, доаѓаме до следните податоци:
Од прашањата дали за време на директното испитување странката која го повикала сведокот остави впечаток дека знае што прашува и добро го владее случајот, дојдовме до сознанија дека, и кога јавниот обвинител го повикал сведокот, и кога одбраната го повикала, двете страни оставиле впечаток дека знаат што прашуваат и го владеат предметот, видно од подолу наведените графикони.
Директно испитување спроведено од
Што се однесува до постапувањето на судот во процесот на изведување на докази, истиот е предвидено да го контролира начинот и редоследот на испитување на сведоците и вештаците и изведувањето на доказите водејќи сметка за ефикасноста и економичноста на постапката и по потреба за утврдување на вистината, но и за достоинството на странките и сведоците во постапката.
Судот при постапувањето може и да забрани одредено прашање или одговор на она кое е веќе поставено, ако оцени дека истото е недопустливо или ирелевантно, може да одбие изведување на некој доказ за кој смета дека е непотребен и без значење за предметот, но во никој случај не би можел, по директното испитување, да ја ускрати можноста на спротивната страна вкрстено да го испита спротивставениот сведок.
Меѓутоа, на оваа повреда на постапката наидовме во 2% од податоците кои беа предмет на обработка.
Кога  станува  збор  за  вкрстено  испитување,  податоците  упатуваат  на  тоа  дека е  неопходно  да  се  работи  на  подобрувања  кај  сите  странки  во  постапката.
Имено, вкрстеното испитување е предвидено да биде ограничено и да се однесува единствено на 26 прашања кои претходно биле поставени во текот на испитувањето на сведокот од страна на странката која го предложила.
Од ова правило предвидено во ЗКП, при спроведениот мониторинг е наидено на отстапка од 18%.
Поточно, при спроведени 88 расправи на кои е извршено вкрстено испрашување, во 72 од нив, а тоа е 82%, вкрстеното испитување било ограничено на прашањата од директното, но во останатите 18% тоа не било случај.
Во одредени ситуации евидентирани се случаи во кои судиите директно реагирале на поставување на одредено прашање кое не спаѓа во концептот на вкрстено испрашување иако е дискутабилно дали истите имаат право да не дозволат поставување на одредено прашање без регуларен приговор од странка во постапката.
Во други случаи, пак, самите спротивни странки не истакнале приговори по прашањата, па истите станале предмет на разјаснување и одговарање.
Она што е впечатливо од прибраните податоци е фактот што механизмот на вкрстено испитување е повеќе ползуван од страна на одбраната отколку од страна на застапниците на обвинението.
Имено, видно и од самите графикони подолу (во кој хоризонталниот приказ на дното од графиконите го претставува број на обвинети лица во постапката), од страна на јавното обвинителство вкрстено се испитани вкупно 64 лица, додека од страна на одбраната 104.
Од овој податок може да се извлече заклучок дека бранителите на обвинетите се подетерминирани да ги искористат сите расположливи ресурси кои им се ставени на располагање, како би ја спровеле својата стратегија за одбрана и би ја докажале својата теорија на случај во интерес на обвинетите.
Уште еден показател дека странките на постапката треба да работат на подобрување на примената на механизмот - вкрстеното испитување, е фактот што дури во 31% од испитувањата не се употребувани затворени прашања при процесот на вкрстено испитување.
Евидентирани се, исто така, и прекини при вкрстеното испитување, поточно во 31% од испитувањата, вкрстеното испитување не се одвивало непречено.
Додека пак, по перцепција на набљудувачите, вкрстеното испитување било со процент на успешност од 80%.
Што се однесува до примената на приговорите како тактички механизам за одбрана на  сопствената  стратегија  во  конкретниот  случај,  можеме  да  увидиме  дека  впрочем и  обвинителството  и  одбраната  практично  подеднакво  го  користат  истиот.
Меѓутоа, во споредба со минатогодишните статистички податоци од изготвената анализа, каде обвинителството се користело со приговори во 22% од случаите, а одбраната во 11%, оваа година наидуваме на благ пад на овој процент кај обвинителството, а пораст на страна на одбраната.
Поточно, обвинителството се користело со приговори во 20% од расправите, а одбраната во 15% што впрочем доведува до приближување на примената на овој механизам.
Примена на приговори во текот на постапката
Погоре напомнавме дека можноста на судот да поставува прашања со цел да разјасни некои факти и недоследности во исказите не е во потполност ускратена, со оглед на тоа дека во претходниот закон за кривична постапка оваа можност беше ексклузивитет само на судот односно судот беше тој кој ги поставува прашањата, а странките на крајот од испитувањата поставуваа прашања со цел да се утврди некој пропуштен факт.
Судот сега има можност да поставува прашања по спроведените испитувања од едната и другата страна на постапката, но тоа не смее да прерасне во посебно испитување.
Примената на оваа можност можеме да ја анализираме од графиконот подолу кој упатува на тоа дека судот во голема мера го користи овој дозволен механизам да поставува прашања, и тоа во 48 следени расправи или процентуално во 42% од следените расправи.
Дали судот го користи своето право да поставува прашања на сведокот/вештото лице
Во  некои  од  прашалниците  дури  стои  и  дека  судиите  оваа  своја  можност  ја трансформирале во сосема посебно испитување на сведоците/вештаците.
Очигледно е дека овие стари навики кои влечат корени од претходниот систем сè уште наоѓаат примена иако системот на постапката е дијаметрално променет.
Во поглед на чл.388 ст.2, поточно исклучокот од непосредното изведување на доказите, во кој е предвидено дека исказите на сведоците дадени во текот на истражната постапка и изјавите собрани во рамките на дејствијата на одбраната во текот на истражната постапка може да се користат при вкрстеното испитување или при побивање на изнесени наводи или одговор на 28 побивање, заради оцена на веродостојноста на исказите дадени на главната расправа, можеме да утврдиме дека во голема мера не се пристапило кон примена на овој исклучок.
Меѓутоа, во одреден процент, односно во 18% од случаите кога е дојдено до примена на исклучокот, тоа е направено поради неконзистентни искази односно поради потсетување на веќе дадениот исказ на сведокот со цел да се изврши негова дискредитација, а ова во случај кога исказот даден при директното испитување отстапувал од претходно дадениот исказ.
Исто така, во помал процент од расправите, т.е.
во 8% од следените расправи, јавниот обвинител предложил да се чита исказот на сведокот односно обвинетиот даден во претходна постапка.
Кога станува збор за испитување на обвинетиот во текот на постапката, битно е да се наведе дека согласно чл.391 ст.1 истиот се испитува по предлог на одбраната.
Со вметнување на оваа одредба во законот целосно се напушта принципот на испитување на обвинетиот по автоматизам во постапката и тоа поради потребата на обвинителството за докажување на обвинението.
Со истапување од овој систем на испитување, му се овозможува на обвинетиот да не биде сослушан во постапката односно тоа се остава на диспозиција на одбраната, а не како претходно да мора да се користи со правото на молчење, кога смета дека не треба да дава исказ, па со тоа да се наметне една поинаква слика за него, најчесто дека е виновен и да се носат за него и за неговите дејствија прерани заклучоци од страна на судот.
Доколку од страна на одбраната е даден предлог за испитување на обвинетиот, истиот во текот на расправата се испитува согласно правилата кои се применуваат и важат за испитување на сведоци односно вештаци во поглед на видовите на испитување, со тоа што обвинетиот не може да одбие да одговара на прашања поставени според концептот на вкрстеното испитување.
Од прибраните податоци од оваа година добивме статистика дека обвинетиот во постапката бил сослушан во 65% од следените расправи, што упатува на пораст во однос на податоците од претходните години кои велат дека тој процент во 2015 е 53%, додека пак во 2014 е 50%.
Дали обвинетиот е испитан
ПРАВИЧНО СУДЕЊЕ - еднаквост на оружјето
Во поглед на оценката на еднаквоста на оружјето на странките, може да се заклучи дека набљудувачите го задржуваат ставот од минатите години.
Односно, во однос на прашањата дали странките биле подеднакво третирани од страна на судот и дали одбраната ги имала истите можности како и обвинителството во предлагањето на докази, набљудувачите одговориле потврдно со високи 99 %.
Односно, од дадените одговори само во три, односно во два случаи негативно одговориле на овие прашања, видно од графиконот подолу.
Дали одбраната и обвинителот беа еднакво третирани од страна на судот
Во таа насока, може да се констатира дека во текот на главната расправа кога и најмногу доаѓа до израз можноста за спротивставување на оружјата пред судот, судот во голема мерка подеднакво ги третира странките, односно им дава подеднаква можност да предлагаат докази.
Притоа, констатираните забелешки9 во насока на ограничувањето на правото на еднаквост на оружјата веројатно се должи на нееднаквите можности на странките, пред сè во текот на претходната постапка, кога и се прибираат доказите, па аналогно на тоа, доколку странките не се во можност определени докази да ги приберат во текот на истрагата, нема ни да можат истите да ги предложат да бидат изведени во текот на главната расправа.
На тој начин, всушност, проблемите во поглед на еднаквоста на оружјето на странките како дел од начелото на правично судење, можно е да се замаскирани доколку истите се анализирани единствено преку нивната оценка за улогата на судот во текот на главната расправа.
Дали одбраната ги имаше истите можности како иобвинителството во предлагање докази?
Право/начело на јавно судење
Во поглед на јавноста, како едно од основните начела на судските постапки, може да констатираме дека набљудувачите не забележале поголеми недоследности при примената на одредбите од ЗКП.
Па така, набљудувачите констатирале дека и во случаите кога јавноста била исклучена, тоа било сторено согласно одредбите од ЗКП.
Она што е интересно во поглед на заштитата на правото на јавност на судењата е очигледното стагнирање кај јавното објавување на времето и на предметите што се водат во судовите.
Во поглед на ова прашање имаме константно влошување, па така во однос на минатата година, кога пред судницата не било објавено времето и местото на судењата само во 12 % од набљудуваните предмети10, оваа година тоа се јавува во скоро 20% од анализираните предмети.
Причините за ова влошување на правото на информирањето на јавноста за тоа кои постапки кога и каде се одржуваат во судските згради може да бидат лоцирани во фактите дека имаме лошо одржување на информационите табли во судовите; дека едноставно во Судскиот буџет имаме лошо планирање на тековното одржување на овие системи за известување или дека административните служби во судовите не се соодветно запознаени со значењето на навременото известување за рочиштата што се водат во судовите, па поради тоа и ја занемаруваат оваа своја обврска при тековното остварување на судската надлежност.
Дали местото и времето на судењето беа јавно објавенина таблата надвор од судницата?
Право/начело на непристрасност
Едно од есенцијалните начела во рамките на правото на фер судење и правична постапка несомнено е и начелото за непристрасност на судот.
Анализата на заштитата на ова начело низ судските постапки беше втемелена врз сет од неколку прашања кои се однесуваа на изземањето на судиите, што е несомнено еден од механизмите во услови на препознаена пристрасност  на  судот  кон  некоја  од  странките.
Притоа,  од  набљудуваните  рочишта набљудувачите не посведочиле за случај во кој странките побарале изземање на судиите.
Од овие податоци може да заклучиме дека судот соодветно ги применувал и добро внимавал на одредбите преку кои во ЗКП е предвидено задолжителното изземање на судиите, како и дека соодветно ја водел постапката без притоа да остави основи за сомневање во својата непристрасност, како основ за факултативно изземање на судиите.
Интересен е податокот според кој набљудувачите на седум рочишта забележале дека судиите имаат веќе оформено мислење во поглед на предметот.
Особено значаен е податокот дека во последните три години оваа бројка константно расте, односно од само три случаи пред две години, доаѓаме до пет минатата година, и конечно до седум оваа година.
Притоа интересно е да се напомне дека овие предмети најчесто се однесуваат на случаите кога обвинетите имале дадено признание за вината, но и покрај малиот број на евидентирани вакви случаи, односно само седум рочишта од вкупно набљудувани 450, ваквата практика дава определена основа за загриженост, бидејќи кај овие случаи наместо активна оценка на признанието од страна на судот имаме ситуација каде судот едноставно како едвај да го чека признанието за да си го потврди својот став во однос на обвинетиот.
Дотолку повеќе, во овие случаи би требало да се преоцени и улогата на бранителот на обвинетото лице, односно, дали и како го советувал својот клиент во поглед на признанието.
Преку ваквата улога на судот се доведува во прашање целокупниот гарантен и заштитен механизам во лицето на судот.
Како евентуален излез од оваа состојба, веројатно би послужила евентуалната идна реформа на одредбите од ЗКП каде би се вовело посебното рочиште за оценка и одмерување на кривичната санкција, па со тоа и во овие случаи пред судот би требало да се изведат дополнителни докази со кои би се потврдила вината на обвинетиот констатирана од страна на судот преку признанието на обвинетиот.
Од податоците може да заклучиме дека судот бил пристрасен во пет случаи додека во два случаи го заплашувал обвинетото лице.
Притоа, заплашувањето во овие случаи, објаснето од нашите набљудувачи, било детектирано на тој начин што судот го фаворизирал признанието на обвинетото лице на тој начин што при објаснувањето на одредбите од Законот за утврдувањето на видот и одмерувањето на висината на кривичната санкција, користел зборови преку кои го стимулирал признанието и го апострофирал фактот дека преку признанието обвинетиот би добил полесна санкција, во споредба со спроведената главна расправа, кога би добил повисока санкција.
Во овие случаи сметаме дека можеби може и да се работи и за несреќна формулација на зборовите од страна на судот, сè со цел, дури и на некој начин да му излезе во пресрет на обвинетиот, при објаснувањето на последиците од даденото признание.
Сепак, сметаме дека ваквата постапка на судот би требало да се минимизира и елиминира преку соодветен тренинг на судиите, со цел да се избегне практиката на судот кога самото навестување на последиците од признанието на вината на обвинетиот би можеле да бидат протолкувани од страна на обвинетиот или учесниците во постапката како некакво фаворизирање на признанието од страна на судот.
На тој начин признанието би се дало единствено како 32 резултат на слободната волја на обвинетото лице и истото не би било обременето со било какви иницијативи или суптилни притисоци од страна на судот.
Во насока на дополнителниот тренинг на судиите, несомнено треба да се нагласи и тренингот на судиите за начинот на комуникацијата помеѓу судот и странките, особено имајќи го предвид фактот дека токму ваквата несоодветна ex-parte комуникација може во голема мерка да го загрози впечатокот за (не)пристрасноста на судот кај обвинетиот или кај генералната јавност.
Овој впечаток се темели на фактот дека набљудувачите ја забележале оваа практика во 12 рочишта, што значи значително зголемување во однос на минатата година кога оваа комуникација била евидентирана во само 5 случаи.
Дали имало несоодветна ex-parte комуникација
Причините за потребата од дополнителен тренинг за судиите произлегуваат од фактот дека во услови на несоодветна ex-parte комуникација судот ризикува да биде прифатен како близок до некоја од странките, со што кај генералната јавност се губи впечатокот на неговата непристрасност.
Понекогаш дури и бранителите се трудат и/или ја злоупотребуваат оваа несоодветна комуникација со судот, со цел да се претстават себе си пред своите клиенти дека имаат близок однос/контакт со судиите, за на тој начин да си ги оправдаат не секогаш реалните ветувања дадени на своите клиенти за исходот од кривичната постапка.
Пресумпција на невиност
Тесно поврзано со пристрасноста и погоре анализираните прашања е и прашањето за пресумпцијата на невиност.
Годинава, за разлика од минатата година, имаме влошување на  состојбата  изразена  низ  податоците  за  перцепцијата  на  набљудувачите.
Односно набљудувачите забележале кршење на ова право на обвинетиот во осум случаи или во три проценти, што е три пати повеќе од минатата година кога кршењето на ова право било забележано само во еден процент од случаите11.
Дали постоеше нешто што би сугерирало дека нее почитувано начелото на пресумпција на невиност
Оваа  констатација,  доколку  се  поврзе  со  претходните  податоци  во  однос  на непристрасноста на судот, каде нашите набљудувачи утврдиле дека судот бил пристрасен во 7 случаи, а додека пак, во осум случаи било повредено правото на пресумпција на невиност на обвинетото лице, може да доведат до заклучокот дека во сите евидентирани случаи судот бил пристрасен на штета на обвинетото лице.
Не е потребно да се коментираат последиците од ваквиот заклучок.
За таа цел сметаме дека е неопходно да се спроведе дополнителен тренинг на судиите во поглед на нивната улога во текот на постапката за оценка на признанието на обвинетото лице.
Сепак, доза на оптимизам влева ниската бројка на евидентирани предмети, што води кон заклучокот дека оваа појава не е прешироко застапена кај судиите и дека лесно би можела да се осуети и отстрани.
Право на одбрана
Правото на одбрана беше анализирано низ сет од неколку прашања кои се однесуваа на поуката за правата на обвинетиот, ефикасноста на бранителите во остварувањето на својата теорија на случај во текот на главната расправа, пристапот на одбраната до сите докази, соодветното време за подготовка како и на евентуалните ограничувања на ова право и/или ограничувањата на правото на комуникација со својот бранител на притворените обвинети лица.
Во поглед на ефективноста од правото на одбрана, нашите набљудувачи забележале дека во 19 случаи, односно 12% од одговорите на ова прашање, бранителите не биле на висината на својата задача во однос на обезбедувањето на ефикасна и стручна одбрана на своите клиенти.
Во таа насока, и покрај релативно нискиот процент од вкупниот број на набљудувани предмети, сепак, должни сме да напомнеме дека бранителите, а и адвокатурата како стручна фела е должна да се грижи за обезбедување на постојани обуки и унапредување на професионалните стандарди на своите членови.
Токму затоа, потребно е да се вршат константни анализи за ефикасноста и професионалноста на бранителите12, особено во услови кога е воведен акузаторен систем особено евидентен во текот на главната расправа, во кој од дејствијата на одбраната во голема мерка зависи и конечниот исход на кривичната постапка.
Дополнителен аргумент во прилог на овој факт е и загрижувачкиот тренд на пораст во однос на минатата година, и тоа од 6%13 на 12% од анализираните одговорени прашалници.
Притоа, мислиме првенствено на соодветното обликување на теоријата на случајот на одбраната, преку предлагањето на соодветни докази, и конечно, до нивната активна улога во побивањето на доказите на обвинението преку  вкрстените  прашања  и  уметноста  на  поднесување  на  приговори  до  судот  за неприфаќање на поставените прашања од страна на обвинителството при сведочењето на сведоците.
Притоа, во однос на ефикасноста на дадената одбрана, во своја одбрана, бранителите најчесто ги навеле аргументите дека немале доволно време за подготовка на својата одбрана или дека биле соочени со определени ограничувања на контактот со своите клиенти.
Вакви недоследности набљудувачите забележале во четири случаи.
Бранителите традиционално како проблеми во поглед на обезбедувањето на ефикасна и ефективна одбрана на своите клиенти ги навеле ограничувањето на пристапот до сите докази со кои располагало обвинителството (во 6 случаи), недоставувањето на доказите (во 3 случаи) и останати 5 други случаи кога им било попречено ова право на бранителите.
Забележливо е дека оваа година имаме драстично зголемување на овие поплаки од страна на бранителите и тоа од два евидентирани случаи минатата година до четиринаесет оваа година, или седум пати повеќе14.
Дали одбраната реагираше поради тоа што
Тоа значи дека посакуваните цели на реформата на кривичната постапка15 применети преку носење на ЗКП во 2013 година, немаат соодветен одек во практиката, па аналогно на тоа би требало да се размислува кон промена на одредбите на ЗКП во насока на инкорпорирање на гарантни механизми за бранителите во насока на засилувањето на обврската за пристап до сите докази на обвинението до одбраната.
Ова би се овозможило преку воведувањето на забрана за изведување на докази што не им биле доставени на бранителите, а се на штета на обвинетиот или преку воведување обврска за изведување на докази кои што се од корист за одбраната и кои одбраната тврди дека обвинителството ги поседува, но не им биле дадени на бранителите.
Понатаму, би требало да се забрани практиката на ограничен пристап на бранителите до определени докази на тој начин што не им се дозволува нивно копирање, (пре)снимање или препис.
Односно, во случаите кога доказите само им се презентираат на бранителите во канцеларијата на обвинителството, без притоа да им биде овозможено на бранителите истите докази да ги фотокопираат или препишат, или оваа активност е обременета со несоодветно високи трошоци за копирање или електронско умножување на друг електронски медиум за пренос на податоци.
Исто така, сметаме дека е неопходно да се променат и прошират законските рокови според кои осомничениот и бранителот во текот на истрагата имаат право да достават определени исправи, докази или да бараат од обвинителот да спроведе определени истражни дејствија и обезбеди определени докази, во смисла на ставот 4 од членот 302 од ЗКП, како и да се предвиди посебен рок во текот на главната расправа што би значел соодветно време за подготовка на одбраната во однос на ново добиените докази од обвинителството.
ИЗРЕКУВАЊЕ И ОБЈАВУВАЊЕ НА ПРЕСУДА
По изведувањето на сите докази, односно по завршувањето на доказната постапка и по завршувањето на главната расправа, согласно ЗКП последователно доаѓаат одредбите кои се однесуваат на пресудата.
Нашиот закон за кривична постапка препознава 3 вида на пресуди и тоа: одбивателна - со која обвинението се одбива, ослободителна - со која обвинетиот се ослободува од обвинение и осудителна - во која обвинетиот се огласува за виновен.
Набљудувачите на Коалицијата не детектирале одбивателни и ослободителни пресуди, но затоа пак во текот на постапка наидено е на ситуации каде е повлечен обвинителниот акт од страна на обвинителот.
Во 9 од следените предмети, обвинителниот акт е повлечен, со тоа што тоа е сторено во 3 предмети каде како основ за гонење е сторено кривично дело „Телесна повреда“, во два предмета „Тешка кражба“ и по еден со предвидени кривични дела „Присилба“, „Загрозување на сигурноста“, „Тешки дела против безбедноста на луѓето и имотот во сообраќајот“ и „Вршење на јавен превоз без поседување лиценца“.
Повлечени обвиненија според вид на кривично дело
Одредбите на ЗКП предвидуваат пресудата да биде јавно објавена веднаш по нејзиното изрекување, со тоа што доколку судот не е во можност истата да ја изрече истиот ден по завршување на самата главна расправа, да го одложи и објавувањето на пресудата, но најмногу за 3 дена.
Објавувањето на пресудата е предвидено да биде извршено од страна на судот (претседателот на советот или судијата поединец) и тоа во присуство на странките, нивните законски застапници, полномошници, бранители, при што изреката на истата јавно се чита и накратко се соопштуваат причините за нејзиното донесување.
Во краткото образложение, судот дава осврт кон кривичното дело за кое се „товари“ и веќе е осуден (со пресудата) обвинетиот, како и на презентираните докази.
обработените податоци на набљудувачите наидовме на податоци дека пресудата е јавно објавена во 74% од случаите ,наспроти 26% каде истата не е (види во графиконот горе - лево), но и на податок дека на расправите на кои е дојдено до објава на пресудата, во 41 случај, односно расправа, судот се осврнал на кривичното дело и доказите, на 3 расправи делумно, додека на 9 расправи воопшто не посветил време и внимание на тоа (види во графиконот горе десно).
Во споредба со минатогодишните статистички податоци кои беа собрани за потребите на иста ваква анализа, можеме да забележиме тренд на зголемување на процентот на  јавно  неизречените  и  необјавени  пресуди.
Конкретно,  согласно  минатогодишните податоци, судот во 88% од случаите јавно ја објавил пресудата, наспроти 12% во кои не го сторил тоа.
Меѓутоа, она што е за нас битно е дека согласно чл.406 од ЗКП, по објавување на пресудата, претседателот на советот или судијата поединец ќе ги поучи странките за правото на жалба, како и за правото на одговор на жалба.
Доколку пак е евентуално изречена условна осуда, судот има обврска да предупреди на значењето на условната осуда и условите на кои мора да се придржува обвинетиот, сега веќе осуден.
Дали на обвинетиот му се објаснети условите за жалба
Како што може да се забележи од погорниот графикон, во 24% од случаите, кои одговараат на 15 набљудувани расправи, судот не ги објаснил условите за жалба иако имал обврска да го стори тоа, без оглед дали обвинетиот бил со свој бранител на самата расправа или не.
Додека пак во 76% од расправите, кој процент одговара на 48 набљудувани расправи, судот постапил согласно закон.
Би напомнале дека овој податок не би бил фрапантен доколку би имале податоци дека во голема мера од случаите каде судот не ги објаснил условите за жалба, бил присутен бранител на обвинетиот, кој како професионалец би можел подоцна да го посоветува својот клиент за процесот на жалбената постапка, меѓутоа со овој податок не располагаме така што дополнително не би го коментирале.
Доколку направиме осврт и компарација на податоците кои се однесуваат на бројот на пресуди (осудителни) наспроти бројот на пресуди во кои има признание на вина би дошле до следниот заклучок прикажан во графиконот подолу:
Институтот на признание на вина во текот на постапките е видно во голема мера применуван.
Податоците упатуваат на висок процент на признание на вина во постапка, односно 64% од вкупниот број на следени предмети, наспроти редовните (осудителни) пресуди застапени со 36%.
Ова генерално се должи како на потребата и заложбата на бранителите на обвинетите на пониски казни, со оглед на тоа што при признание на вина процентуално се намалува и висината на казната, така и на веќе со години утврдените ставови и перцепции на судовите во поглед на обвинетите и неминовноста за нивна евентуална осуда, па врз основа на тоа и обвинетите се само повеќе или помалку осудени, но сепак осудени.
ЗАКЛУЧОЦИ И ПРЕПОРАКИ:
Опстојуваат детектираните проблемите за неуредната достава, а согласно на тоа и непојавувањето на странките, вештаците и сведоците на судските расправи.
Препорака: неопходно е да се разработи и подобри системот на достава до сведоците и воведување на ефикасен систем за електронска достава до странките и вештаците, како и активно вклучување на МВР во обезбедувањето на личните податоци.
Проблематична е практиката на неспроведување на обвинетите и притворени лица од казнено поправните установи.
Причините најчесто се должат на: проблеми во координација со системот за евиденција на спровод на лица лишени од слобода, или на недостаток на финансии или возила за спроведување на овие лица.
Препорака: унапредување на координацијата помеѓу органите и подобрување на АКМИС Системот, со цел отстранување на овие забележани проблеми.
Реално алоцирање на буџетски средства за нормално функционирање на судовите.
Во делот на воведните говори утврдена е практиката на несоодветно конципирање или изнесување на содржината на истите, на тој начин што истите се сведени на читање на обвинението, изнесување докази, апострофирање на претходната осудуваност на обвинетото лице, без при тоа да биде изнесена теоријата на случајот ниту пак определување на правните прашања по кои ќе расправа.
Препорака: Обезбедување на дополнителна обука на субјектите во кривичната постапка во однос на правилната примена на одредбите од ЗКП кои се однесуваат на воведните говори.
Признанието за вина, иако нов, е соодветно застапен институт во националниот систем на казнена правда и истото не зависи од видот на кривичното дело, иако почесто се применува за полесните кривични дела.
Вака добиените податоци го генерираат заклучокот дека овој институт е препознаен од страна на субјектите во кривичната постапка како ефикасна алатка за брзо, ефикасно и ефективно завршување на кривичните постапки.
При оценката на даденото признание забележана е несоодветна практиката од страна на судовите за прифаќање на манливи признанија, односно ситуации кога судот целосно не утврдил дали дадените признанија се свесни и/или доброволни.
Препорака: потреба од дополнителен тренинг на судиите со цел проактивна заштита на правдата во услови на дадено признание во текот на главната расправа, односно зголемување на нивната активна улога при оценката на даденото признание.
При оценката на даденото признание забележана е несоодветна практиката од страна на судовите за прифаќање на признанија без доволна фактичка поткрепеност.
Односно, во текот на редуцираната доказна постапка се изведуваат докази само за претходната осудуваност на обвинетото лице.
Препорака: реформа на ЗКП во насока на воведување на овластувањето на судот да побара од странките да изведат докази во количина и квалитет што се неопходни за судот да може целосно да го прифати признанието на вината на обвинетиот или воведување на одредби за одржување на посебно рочиште за утврдувањето на видот и за одмерувањето на висината на санкцијата.
Ретка примена на мерките за обезбедување присуство на обвинетото лице кои што може да бидат алтернатива на притворот, а чијашто ефикасност е призната во другите поразвиени системи на казнена правда.
Препорака: воведување на адекватен механизам за примена и контрола на полесните мерки кој на судот би му дал доволно податоци и гаранции за нивна ефикасна примена.
Овие механизми може да бидат воведени преку законски измени во ЗКП и во Законот за пробација преку инкорпорирање на овие мерки во надлежноста на пробациските служби.
Евидентирана е недоследност во законскиот ред на изведување на доказите со образложение дека се работи за економичност на постапката.
Препорака: да се следат одредбите од ЗКП во однос на редоследот на изведувањето на доказите.
Утврден е висок процент на неправилна примена на одредбите од ЗКП коишто се однесуваат на директното, вкрстеното и дополнителното испитување на сведоците и вештаците, што произлегува од недоволно совладаните техники за примена на истите од учесниците во постапката.
Препорака: потреба од дополнителен тренинг на странките во кривичната постапка за правилна примена на овие институти.
Неоправдано честа примена на овластувањето на судот на крајот од испитувањето на сведоците/вештаците да поставува прашања; активност на судот која во определени случаи дури прераснува во посебно испитување.
Препорака:  реформа  на  одредбите  од  ЗКП  во  насока  на  елиминирање  на  ова овластување на судот.
Утврдени се определени пропусти кај административните служби во судовите, огледани во несоодветни објави за времето и местото на одржување на рочиштата од судските предмети.
Препорака: зголемување на јавноста и транспарентноста на судовите преку јавно објавување на времето и местото на рочиштата, како на веб страната на судовите, така и во рамките на судските згради.
Повторно евидентирана практика на кршење на процесните права на одбраната преку ограничувањето на пристапот до доказите или отежнување на увидот во истите.
Препорака:  доуредување  на  одредбите  од  ЗКП  во  насока  на  елиминирање  на практиката на ограничен пристап на бранителите до доказите на обвинителството, како и преиспитување на донесените правила за висината на надоместокот на трошоците за увид и препис.
Тренд на зголемување на процентот на јавно неизречените и необјавени пресуди.
Препорака: доследна примена на одредбите од ЗКП за јавно изрекување и објавување на пресудите.
КОНФЕРЕНЦИЈА НА ОБСЕ ЗА МЕДИУМИ ВО ЈУГОИСТОЧНА ЕВРОПА ЗАКЛУЧОЦИ И ПРЕПОРАКИ
На конференцијата на ОБСЕ за медиумите во Југоисточна Европа, што се одржа на 10- 11 мај 2018 г., учествуваа над 150 учесници во Струга, на брегот на Охридското Езеро, како претставници на владата, граѓанското општество, медиумски здруженија, синдикати на новинари, јавните медиумски сервиси и професионалци од областа на медиумите, на која се разговараше за слободата на медиумите во регионот.
На петтата по ред конференција која се одржа по Конференцијата на австриското претседателство со ОБСЕ „Слобода на медиумите во Западен Балкан“ во февруари 2017 г., беа подвлечени бројните лични и професионални искуства на учесниците со напади врз безбедноста на новинарите, особено новинарките, и често опасните услови за работа со кои се соочуваат медиумските работници во регионот.
Дополнително, Конференцијата навлезе и во низа прашања кои се движат од јавните медиумски сервиси, при што учесниците повикаа на нивна поголема независност и финансиска одржливост, до најдобрите практики во областа на саморегуалацијата на медиумите, новите економски можности и предизвици, влијанието на дигитализацијата врз слободата на медиумите, и конечно, појавата на „лажните вести“, пропагандата и дезинформациите.
На првиот ден на конференцијата учесниците усвоија Декларација со која се осудува насилството врз Оливера Лакиќ, истражувачка новинарка во весникот „Вијести“ во Црна Гора, која беше застрелана вечерта на 8 мај 2018 година.
Декларацијата испрати силна порака на поддршка и солидарност до неа, вработените во „Вијести“ и сите новинари и медиумски работници кои се соочуваат со закани, напади и заплашување во регионот.
Безбедноста на новинарите сè уште е еден од најголемите предизвици во региониот и многу кривични дела против новинарите и медиумските куќи остануваат неказнети.
Во Декларацијата учесниците повикаа на независна, ефективна и брза истрага, а за сторителите на нападот, вклучувајќи ги и организаторите, да бидат изведени пред правдата.
Понатаму, Декларацијата нагласува дека секој напад врз новинар не само што го повредува правото на инволвираниот новинар, туку и го поткопува правото на јавноста „да знае“, владеењето на правото и самата демократија.
По шесте сессии на темите наведени погоре, Претставникот на ОБСЕ за слобода на медиумите ги претстави следните нецелосни наоди, заклучоци и препораки од дводневната конференција.
Овие препораки се однесуваат на повеќе засегнати страни во медиумската заедница и пошироко, вклучувајќи ги и регионалните креатори на политики и власти на секое ниво, академици, медиумски куќи, граѓанското општество, меѓународната заедница која работи во регионот, посредници и регулатори, синдикати и здруженија на новинари и самите новинари.
Учесниците во сесијата ги споделија своите лични и професионални искуства со закани, заплашување, насилни напади и хајки – онлајн и офлајн – со кои тие се соочиле во нивната работа.
Учесниците исто така разговараа за конкретните ризици со кои се соочуваат новинарките, вклучувајќи и заплашување, малтретирање и закани, со оглед на тоа дека се соочуваат со „двоен товар“ - таргетирани се заради полот и професијата.
Еден од најголемите предизвици кој беше споменат беше неможноста за изведување на сторителите на кривични дела против новинарите пред правдата, поради несоодветно правно спроведување или неактивност на институциите за спроведување на правдата и општата неказнивост за ваквите кривични дела.
Потребата од соодветни законски рамки за заштита на безбедноста на новинарите беше нагласена, како и важноста на правните лекови во случај на кривично дело и обврската на властите да обезбедат отчетност и да се борат против неказивноста.
Во одделни делови на регионот, и покрај постоењето на соодветна легислатива, имплементацијата и спроведувањето на истата се недовoлни и треба да се зајакнат.
Јавна и категорчна осуда, со солидарност со жртвите, на сите напади, заплашување и насилство врз новинарите и медиумските работници, кои вклучуваат, но не се ограничени на: хајки, следење, заплашување, насилно затворање на канцеларии, малтретирање на интернет, убиства, тортура, физичко насилство.
Вклучување на сите релевантни страни - имено националните власти, законодавната, извршната и судската власт, локалното и регионалното граѓанско општество, новинарски здруженија и медиумски куќи – во поддршка на истрагите и напорите за изведување на сторителите пред правдата и континуирано подигнување на свеста за заканата кон демократијата која ја претставуваат нападите на новинари и важноста од заштита на сигурноста и безбедноста на новинарите.
Препознавање на врската меѓу слободата на медиумите, правдата и владеењето на правото, со цел конкретните потреби на медиумската заедница да се одразат во соодветна легислатива, гонењето и заштитните механизми, вклучувајќи и полициска заштита по потреба; ова исто така бара соодветни човечки и финансиски ресурси за истрага и гонење, и политичка волја.
Да се продолжи да се повикува на спроведување брзи истраги на нападите против новинарите преку институциите за спроведување на правдата, сериозно третирање на таквите закани, без разлика дали се случуваат на или вон интернет, и да се обезбедат соодветни алатки за жртвите на закани, малтретирање, насилство, или заплашување.
за ова ќе биде потребно и обука и соработка помеѓу полицијата и обвинителите.
Охрабрување на едукација во редакциите и во медиумскиот сектор за обука на медиумските професионалци за самозаштита против малтретирање, заплашување и напади, вклучувајќи и конкретни обуки за дигитална безбедност и соодветни ресурси по настанувањето на заканата или нападот.
Едногласност и негување на солидарност на локални, национални и регионални нивоа за осуда на нападите, т.е. во соработка со меѓународната заедница, националните власти, политичарите, здруженијата на новинари и соодветните групи за застапување.
Препознавање на двојниот товар со кој се соочуваат новинарките и развивање на стратегија за полова инклузија за зголемување на нивната безбедност, на и вон интернет.
Додека учесниците утврдија дека властите усвоиле легислатива во некои области со цел да се подобрат работните услови на новинарите и медиумските работници, медиумскиот сектор продолжува да се соочува со сериозни предизвици.
Преовладуваат несигурни работни услови поврзани со социјалната безбедност, платите и договорите, кои ја прават работата несигурна.
Заедно со политичкото мешање и/или бизнис интересите, работните услови на новинарите и медиумските работници се често на неприфатливо ниско ниво.
Поради несигурните работни услови и економските предизвици со кои се соочуваат медиумските куќи, уредничката независност може да биде нарушена со финансиски и/или политички притисок.
Подигнување на свеста за несигурните работни услови на медиумските работници, кои се манифестираат во ниски плати, нередовно работно време, недостиг на здравствено осигурување, социјално осигурување и други бенефиции на вработените.
Свесноста треба да се подигне со јасна цел за унапредување на работните услови со цел да се обезбеди новинарите и медиумските работници да известуваат независно од политичкиот и економскиот притисок и без ризик од самоцензура.
Зајакнување, охрабрување и реформирање на синдикатите, конкретно за медиумските професии и новинарите, за да го зајакнат колективното преговарање, како за вработените лица така и за хонорарците кои работат онлајн и офлајн, воедно и негување на чувство на солидарност меѓу припадниците на професијата за зголемување на социјалните и работничките права, како што се социјалното осигурување, бенефициите за невработеност и здравственото осигурувуање.
Синдикатите треба да се признаат како легитимни претставници на новинарите.
Во отсуство на трудови синдикати, поврзување со сите релевантни државни инситуции, како што се трудовите инспекторати, за да се обезбеди почитување на националните социјални стандарди (работни договори, работни часа, плаќања за социјално осигурување) и примена на минималните национални стандарди.
Разгледување на можности за колективни договори во професијата како безбедносна мрежа и гаранција за континуирана професионална безбедност потребна за етичко новинарство, како и во другите професии.
Развивање и примена на политики и легислатива кои го заштитуваат плурализмот во медиумите, одржуваат компетитивност без прекумерно мешање на бизнисот или политиката кое може дополнително да ја притиска уредувачката линија на медиумите и новинарите.
Обезбедување транспарентност во финансирањето и финансиска независност на медиумите како клучни елементи за истите да се ослободат од надворешно мешање, особено кога финансирањето доаѓа од јавни тела.
Властите не треба да се обидуваат да влијаат на медиумскиот пазар преку скриени субвенции.
Оваа сесија се фокусираше на улогата на јавните медиумски сервиси (ЈМС) и законските рамки кои ја регулираат нивната организациска поставеност и програмите.
Учесниците разговараа за улогата на управните и програмските совети и нивната организација.
Посебен акцент беше ставен на најдобрите практики кои треба да ги регулираат нивните уреднички политики, стратешкaта насока и мандатот, како и потребите на општеството (јазични, културни, политички).
Бидејќи содржината што се произведува од ЈМС пред сѐ е во интерес на општеството и треба да остане во јавниот домен, одразувањето на културниот, етничкиот, социјалниот, јазичниот, религискиот состав на општеството и одржувањето на постојаниот интерес на јавноста беа идентификувани како битни за одржувањето на кредибилноста и исполнувањето на главниот мандат на ЈМС.
Учесниците исто така разговараа за потребата повеќе да се негува истражувачкото новинарство во ЈМС, со акцент на прашања кои влијаат врз општеството, одржувајќи професионални стандарди и уредничка независност.
Кадровското екипирање, вклучително и на програмските и управните совети, да се заснова на професионални заслуги, а не на лојалност на партијата, за да се задржи независноста од политичката сфера, земајќи го предвид мандатот од јавен интерес.
Развивање на индивидуални модели за финансирање на ЈМС согласно локалните услови, со оглед на непостоењето на единствен модел во регионален контекст што е пренослив, и со цел да се обезбеди нивна финансиска одржливост, придонесувајќи кон политичка независност.
Да се земе предвид културниот, етничкиот, социјалниот, јазичниот, религискиот состав на општествтото, со цел ЈМС да ги одразуваат сите гледишта застапени во општеството, согласно нивниот мандат од јавен интерес.
Поттикнување истражувачки стории и новинарство и во ЈМС, согласно најдобрите практики во секторот.
Негување на иновација во ЈМС за да се задржи публиката, нудење на онлајн и офлајн содржини кои се приспособени на потребите на општеството, вклучително и преку средства за програмирање и ширење на информациите онлајн (вклучително и преку нови технологии како што се апликации, онлајн содржини, социјални медиуми) како и проширување на изворите на приход.
Претставниците од регионот, особено здруженијата на новинари и интересните групи, предложија најдобри практики во врска со саморегулацијата и професионалните стандарди во медиумскиот простор.
Панелот заклучи дека доброволно прифатените етички стандарди од страна на здруженијата на новинари или во конкретните медиумски куќи им помагаат на медиумските работници независно и објективно да известуваат.
Во регионот, тешко е за советите за печатени медиуми и саморегулаторните механизми да постигнат финансиска независност и одржливост без донации или јавно финансирање, со оглед дека самите медиумски куќи се борат за приход и не се во можност да придонесат во советите.
Панелот меѓутоа заклучи дека се потребни соодветни финансиски и човечки ресурси за да се одржи уредничката независност и новинарската кредибилност.
Да се подигне свесноста за саморегулаторните механизми како значајна алатка во регионот за воспоставување професионални и етички стандарди во разноликиот медиумски простор, на доброволна основа.
Потребни се напори за нивна доследна имплементација.
Да се поддржи изготвувањето на саморегулаторни кодекси во духот на инклузивноста, транспарентноста и во интерес на општата јавност, согласно меѓународните стандарди и најдобрите практики.
Одржливоста на Советите за медиуми треба да биде приоритет за медиумската заедница, со оглед на нивната суштинска улога во олеснување на саморегулацијата на медиумите.
Да се промовира обука, едукација и подигнување на свеста во професијата за понатамошно негување на професионалните стандарди и независното известување.
Да се соработува со независни истражни механизми и самоиницијативни механизми како што се Омбудсманот, Советите за медиуми, независните комисии, заради адресирање на прашања во врска со етичкото и професионалното новинарство.
Стратегиите за дигитална писменост се важни за да можат новинарите и медиумските субјекти како и јавноста, ефективно да се вклучат во саморегулацијата на медиумите.
Фокусот на овој панел беше да се дискутира за влијанието на дигитализацијата врз медиумите и слободата на изразување и особено дали истото ја унапредува „демократизацијата“ на медиумскиот простор преку овозможување средства за изразување на граѓаните онлајн и платформа за новинарите со која ќе допрат до поширока публика.
Панелистите заклучија дека дигитализацијата исто така носи ризици со оглед дека корисниците на медиумите сега се изложени на повеќе информации и дезинформации.
Дигитализацијата радикално ги измени печатените медиуми, дури и некаде ги искорени.
Сесијата исто така се осврна на одговорноста на информативните портали кои допираат до широка публика, за да се земе предвид нивното директно влијание на ширењето на квалитетни вести
Зачувување, заштита и почитување на темелните човекови права и правата поврзани со слободата на изразување и пристап до информации, онлајн и офлајн.
Фокус на квалитетот на вестите наспроти квантитетот и брзата испорака во ерата на „демократизација“ на медиумите преку технологија.
Со оглед дека проверувањето на фактите треба да биде основата на новинарството, да се продолжи со зајакнување на кредибилитетот на медиумите преку проверка на факти, особено во онлајн сферата.
Не постои само еден модел за проширување на базата на приходи во дигиталната ера. Медиумите затоа треба да истражуваат и да експериментираат со различни финансиски модели.
Да се развие обука и да се промовира едукација во сферата на дигиталната писменост, како и да се подигнува свеста за трошоците за постигнување квалитетно новинарство.
Со оглед на честата употреба на терминот „лажни вести“, панелот целеше да се дефинира, во поконкретни термини, што сѐ спаѓа во терминот и како дезинформацијата [денес] e навидум позастапена отколку во минатото.
Учесниците заклучија дека додека појавата постоела отсекогаш, сепак [денес] е позастапена поради употребата на интернетот, со што полесно се шират непроверени информации и непрофесионално известување.
„Лажните вести“ не се само политички, стратешки конструирани информации со цел да се поткопа провереното ширење на кредибилни информации во јавната сфера, туку често се водени од бизнис интереси.
Државите не треба да усвојуваат законски забрани за „лажните вести“, невистинити вести или други слични термини кои се контрапродуктивни и се подлежни на злоупотреба.
Постоечките закони, вклучувајќи ги и законите за граѓанска одговорност за клевета, треба да обезбедат соодветни правни лекови за ширење на лажни информации кои му штетат на угледот.
Политичарите не треба да даваат или да охрабруваат изјави за кои знаат дека се лажни или кои покажуваат неодговорно занемарување на проверливите информации.
Политичарите не треба го користат терминот „лажни вести“ за да ги нападнат медиумските куќи или новинарите, затоа што тоа ја намалува довербата во медиумите и новинарството.
Властите и другите засегнати страни треба да се стремат да креираат слободна, независна и разнолика комуникациска средина во едно медиумско писмено општество, како најдобар метод за борба против ширењето на лажните информации.
Интернет - посредниците треба да имаат јасни полиси за ограничување или бришење на содржини кои треба да исполнуваат минимални гаранции за законски постапки и меѓународни стандарди за слобода на изразување.
Декларација на учесниците на Конференцијата на ОБСЕ за Југоисточна Европа за застрелувањето на новинарката Оливера Лакиќ
Ние, учесниците на Конференцијата на ОБСЕ за Југоисточна Европа, која се одржува во Струга на 10 и 11 мај 2018 г., силно го осудуваме пукањето во Оливера Лакиќ, истражувачка новинарка на весникот „Вјести“ во Црна Гора, вечерта на 8 мај 2018 г.
Испраќаме силна порака на поддршка и солидарност до Оливера Лакиќ, вработените во „Вјести“ и сите новинари и медиумски работници кои се соочуваат со напади, закани, и заплашувања во Црна Гора и во регионот на Југоисточна Европа.
Да се потсетиме дека ова не е изолиран инцидент. Г-ѓа Лaкиќ добиваше ужасни закани во 2011 г., беше претепана пред 6 години и имаше дваесет и пет напади и закани против новинари на „Вјести“, медиумски работници и имот уште од 2007 г.
Подвлекуваме дека многу новинари и медиумски работници ширум регионот на Југоисточна Европа редовно се соочуваат со напади, физички и онлајн закани и заплашувања.
Сепак, многу често постои неказнивост и многу од сторителите на кривичните дела против новинарите и медиумските работници во регионот никогаш не беа изведени пред лицето на првдата;
Забележуваме дека кривична истрага за пукањето во г-ѓа Лакиќ е отворена од државните власти и дека политичките лидери – имено претседателот, премиерот и претседателот на парламентот – јавно го осудија нападот.
Ги повикуваме државните власти на Црна Гора да осигураат дека истрагата за застрелувањето на г-ѓа Лакиќ ќе биде назависна, ефективна и брза и дека сторителите на нападот, вклучувајќи ги и огранизаторите, ќе бидат изведени пред лицето на правдата;
Политичарите и финкционерите не треба да создаваат непријателска атмосфера за медиумите преку своите изјави и постапки.
Тие мора да демонстрираат повисок степен на толеранција за критичкото новинастрво и да ја поддржат плуралноста на гласовите и мислењата во општеството.
Сите државни и недржавни субјекти треба да препознаат дека секој напад на новинар не само што ги повредува правата на конкретниот новинар, туку и го нарушува правото на јавноста да „биде информирана“, владеењето на правото и самата демократија.
На 30 јули, Собранието, без учество на главната опозициона партија, донесе одлука на 30 септември да се одржи консултативен референдум во врска со билатералниот договор со Република Грција, при што клучна одредба од договорот повикува на промена на уставното име на земјата во „Република Северна Македонија“.
Референдумското прашање за кое ќе одлучуваат гласачите е следното: „Дали сте за членство во ЕУ и НАТО со прифаќање на Договорот меѓу Република Македонија и Република Грција?”
Референдумот ќе се смета за успешен доколку учествува мнозинството од регистрираните гласачи.
Референдумот е првенствено регулиран со Уставот од 1991 година, Законот за референдуми и граѓански иницијативи (Законот за референдуми) од 2005 година и Изборниот законик од 2006 година.
Правната рамка за референдумот не содржи конкретни одредби за неколку клучни елементи од процесот, вклучувајќи и регулатива за кампањата.
ДИК воведе посебни правила за да ја разјасни правната рамка за овој референдум.
Со амандманите на Изборниот законик од јули 2018 се востанови времена Државна изборна комисија (ДИК) со шестмесечен мандат, каде сите членови се предложени од политички партии.
ДИК одржуваше редовни јавни седници и на својот веб сајт навремено ги објави сите записници од седниците, како и повеќето клучни одлуки и информации.
Граѓаните на возраст од најмалку 18 години имаат право на глас, освен оние на кои со судска одлука им е одземена деловната способност.
Избирачкиот список беше заклучен на 7 септември и тој содржи 1,806,336 лица со право на глас, од кои 2,694 се активно регистрирани за гласање во дијаспората.
Повеќето соговорници на Мисијата за набљудување на референдумот на ОДИХР не изразија голема загриженост околу точноста на избирачкиот список, и покрај тоа што е важно дали ќе се постигне прагот на излезност.
Официјалниот период за кампања почна на 30 јули, денот на распишување на референдумот.
Сепак, повеќето засегнати страни објавија дека ќе ги отпочнат кампањите на 10 септември.
Владини функционери, странски лидери и претставници и на ЕУ и на НАТО држеа јавни говори за придобивките од интеграцијата.
Иако во моментов нема активна кампања „Против“, 28 граѓански здруженија и една политичка партија, која во моментов не е претставена во Собранието, се залагаат за бојкот за да спречат референдумот да го достигне потребниот праг на излезност од 50 проценти.
Кампањата за бојкот е активна главно на социјалните медиуми, често користејќи потпалувачки речник.
Соговорниците на Мисијата на ОДИХР за набљудување на референдумот ја информираа Мисијата за набљудување на референдумот дека атмосферата во која работат новинарите е подобрена последниве години; сепак, се’ уште не се спроведени структурни медиумски реформи.
Законската рамка што го регулира однесувањето на медиумите во тек на референдумот е недоволно јасна.
На 3 септември Мисијата на ОДИХР за набљудување на референдумот го отпочна квалитативниот и квантитативниот мониторинг на медиумите, на 10 телевизиски канали.
На покана од Министерството за надворешни работи, Канцеларијата на ОБСЕ за демократски институции и човекови права (ОДИХР) основа Мисија за набљудување на референдумот на 27 август, за да го набљудува референдумот на 30 септември.
Мисијата на ОДИХР за набљудување на референдумот, предводена од Амбасадорот Јан Петересен, се состои од клучен тим од 13 експерти со седиште во Скопје и 20 долгорочни набљудувачи распоредени ширум земјата.
Членовите на мисијата доаѓаат од 18 земји-членки.
Од земјите-членки е побарано да обезбедат 250 кусорочни набљудувачи за да го набљудуваат гласањето ден порано, на 29 септември и отворањето, гласањето, пребројувањето и сумирањето на 30 септември.
По парламентарните избори во декември 2016, тогашната владејачка Внатрешна македонска револуционерна организација – Демократска партија за македонско национално единство (ВМРО-ДПМНЕ), освои најголем број пратенички места, но не можеше да обезбеди доволна поддршка за да формира влада, откако Демократската унија за интеграција (ДУИ) и другите партии на етничките Албанци го поддржаа Социјалдемократскиот сојуз на Македонија (СДСМ).
Претседателот го даде мандатот за формирање на владата на СДСМ и ДУИ дури по истекот на период на интензивни политички превирања.
Новата владејачка коалиција ја консолидираше својата позиција кога освои контрола над огромно мнозинство од општините на локалните избори во 2017 година.
Пристапувањето на земјата во Европската Унија (ЕУ) и Северно-Атлантскиот сојуз (НАТО) историски беше блокирано како резултат на немањето консензус меѓу земјите-членки на овие организации, поради спорот во врска со името на земјата.
На 17 јуни 2018, по една година интензивни преговори, земјата потпиша билатерален договор со Грција со кој, доколку биде одобрен, би го сменила своето уставно име во „Република Северна Македонија.
Одлуката да се одржи консултативен референдум за одобрување на договорот беше усвоена од Собранието на 30 јули, со 68 гласа „за“ и ниеден „против“.
Претставниците на опозицијата не беа присутни на гласањето.
За референдумот да се смета за успешен, мора да учествува мнозинството од регистрираните гласачи.
Спроведувањето на договорот многумина го сметаат за предуслов за интеграцијата во ЕУ и НАТО, а многу од соговорниците на Мисијата на ОДИХР за набљудување на референдумот сугерираат дека договорот ќе има и пошироко влијание врз регионалната политичка стабилност.
Претставниците и на ЕУ и на НАТО, вклучувајќи ги и нивните највисоки претставници, планираат да ја посетат земјава наредните седмици за да се нагласат придобивките од интеграцијата за граѓаните.
По референдумот, за уставните амандмани ќе биде потребно изгласување со двотретинско мнозинство во Собранието.
По донесувањето на амандманите, ќе биде потребно договорот да се усвои од парламентот на Грција.
Референдумот е првенствено регулиран со Уставот од 1991 година (со последни измени и дополнувања во 2011 година), Законот за референдуми и иницијативи на граѓаните (закон за референдуми) од 2005 година и Изборниот законик од 2006 година (со последни измени и дополнувања во 2018).
Иако Законот за референдум ги утврдува основните правила за референдумскиот процес, му недостигаат подробности за определени материјални прашања.
Законот за референдум предвидува дека одредбите од Изборниот законик се применуваат на референдумот, доколку не е пропишано поинаку.
Сепак, иако ќе важат одредбите на Изборниот законик за изборната администрација и за регистрација на гласачите, ДИК ја информираше Мисијата на ОДИХР за набљудување на референдумот дека правилата за водење и за финансирање кампања не се применуваат на референдумот.
ДИК усвои правила за да разјасни одредени аспекти од законската рамка, вклучувајќи го и дефинирањето и временската рамка за референдумската кампања, како и процедурите за гласање во дијаспората, разрешување спорови, како и процедури на денот на гласањето.
Законот за референдум бара прашањето за кое се одлучува да биде „прецизно формулирано и недвосмислено“, за граѓаните да можат да одговорат „за“ или „против“.
Прашањето што ќе се појави на гласачкото ливче гласи „Дали сте за членство во ЕУ и НАТО со прифаќање на договорот меѓу Република Македонија и Република Грција?”
Некои од соговорниците на Мисијата на ОДИХР за набљудување на референдумот изразија загриженост околу комплексната природа на прашањето, фокусот на обете интеграции во ЕУ и НАТО, и немањето експлицитна референца кон промената на уставното име на земјата.
Референдумот ќе го администрира администрација од три нивоа, составена од Државната изборна комисија (ДИК), 80 општински изборни комисии (ОИК), Изборна комисија на Град Скопје и околу 3,480 Избирачки одбори (ИО).
Покрај ова, 33 ИО ќе бидат воспоставени во дипломатско-конзуларните претставништва за гласање на дијаспората, а едно и во ДИК, за да го администрира гласањето на членовите на ИО распоредени во тие ДКП.
Амандманите на Изборниот законик од јули 2018 воспоставија привремена ДИК со шестмесечен мандат, којашто опфаќа седум члена, од кои три се жени.
Сите членови се предложени од парламентарните партии, четири од владејачката коалиција, вклучувајќи го и потпретседателот, а три од опозицијата, вклучувајќи го претседателот.
Покрај ова, Изборниот законик предвидува именување на заменик-генерален секретар; сепак, оваа позиција се’ уште не е дефинирана, ниту пополнета.
ДИК одржуваше редовни јавни седници, како и дополнителни работни состаноци што не се отворени за набљудувачите или за јавноста.
Јавните седници се водеа на ефикасен и колегијален начин.
До денес, ДИК усвои правилник за администрацијата на референдумот, ги најави официјалните седници и навремено ги усвои записниците од своите претходни седници.
ДИК ги објави повеќето свои одлуки и клучни информации на својот веб-сајт.
ОИК се составени од пет члена (и пет заменици) кои имаат мандат од пет години и се одбрани по случаен избор од редот на вработените во јавниот сектор.
ОИК го надгледуваат администрирањето на референдумот во секоја општина, ги назначуваат и обучуваат ИО, и управуваат со други технички подготовки.
ИО се состојат од три члена (и тројца заменици) кои се одбрани по случаен избор од редот на јавните вработени и се одговорни за водењето на избирачките места и спроведувањето на процедурите на гласање и пребројување.
За референдумот, ИО нема да вклучат и два времени члена предложени од партиите, како што е пропишано со Изборниот законик за обичните избори.
ДИК е обврзана да ги обучи членовите на пониските нивоа на изборни тела.
Поради доцнењето во финализирањето на содржината на прирачникот за изборите, ДИК нема да се придржува до својата оригинална временска рамка за обука.
ДИК ќе ги обучи ОИК, кои, од своја страна, ќе спроведат обука за ИО.
ДИК ќе спроведе и едукација на гласачите во врска со процедурите на денот на референдумот и за тоа како да ги лоцираат своите гласачки места.
Согласно со Уставот, граѓаните на возраст од најмалку 18 години имаат право на глас, освен оние на кои со судска одлука им е одземена деловната способност.
Според Изборниот законик, само лицата со регистрирана адреса и со важечка лична карта или биометриски пасош се вклучени во избирачкиот список.
Регистрацијата на гласачите е пасивна за гласачите во земјата.
Избирачките списоци се составуваат од ДИК врз основа на податоците од различните регистри на државјани и на население.
Јавниот увид во списоците се одржа од 9 до 23 август, кога гласачите можеа да ги проверат своите податоци онлајн и да се пријават во регионалните канцеларии на ДИК со барања за додавање, бришење или корекции на нивните лични информации.
ДИК го заклучи избирачкиот список на 7 септември и конечниот список содржи 1,806,336 лица со право на глас.
Министерството за надворешни работи ја информираше ДИК дека 2,694 гласачи се регистрирани за гласање во дијаспората.
Постапувајќи по претходните препораки на ОДИХР, властите отпочнаа операција за обновување на документите со истечена важност на лицата затворени во казнено-поправните установи.
Иницијативата резултираше со издавање на 260 нови лични карти.
Покрај ова, Министерството за внатрешни работи се обврза да го забрза процесот на обновување за сите гласачи со истечени документи и неговите канцеларии ќе бидат отворени во тек на викендот на референдумот за да им овозможат на гласачите да ги подигнат новите лични документи.
Повеќето соговорници на Мисијата на ОДИХР за набљудување на референдумот ги признаваат преостанатите прашања во однос на точноста на избирачките списоци; сепак повеќето соговорници не ја споменаа точноста на избирачкиот список како голема причина за загриженост за референдумот, и покрај релевантноста на прагот на излезност од 50 проценти.
ДИК објави дека официјалниот период на кампањата започна на 30 јули, денот на објавувањето на датумот на референдумот, но сите засегнати страни објавија дека тие ќе почнат да ја водат кампањата на 10 септември.
Кампањата “За” досега се фокусираше првенствено на интеграцијата во ЕУ и НАТО, а содржеше и висок степен на меѓународен ангажман, со странски лидери и претставници и на ЕУ и на НАТО во посета на Скопје за да го промовираат билатералниот договор и да ја охрабрат излезноста.
Собранието, како официјален предлагач на референдумот, ќе ја води кампањата „За“.
Владата создаде веб-сајт посветен на референдумската кампања, со порака „Излези за Европска Македонија“, и премиерот и министрите одржуваа информативни средби со гласачите ширум земјата.
Покрај ова, СДСМ се здружи со над 100 организации, главно од граѓанското општество, за да се залагаат за гласањето „За“.
Неколку од организациите водат одделни кампањи, фокусирајќи се на специфични теми поврзани со нивните поединечни мандати.
Додека ВМРО-ДПМНЕ го декларираше своето спротивставување на договорот за името, опишувајќи го како „капитулантски“, лидерите на партијата ја нагласуваат својата континуирана поддршка за членството во ЕУ и НАТО.
На 11 септември партија објави дека гласачите треба „да гласаат според сопствената совест„.
Иако досега нема активна кампања „Против“, 28 граѓански здруженија и една политичка партија, која во моментов не е претставена во Собранието, се залагаат за бојкот за да спречат референдумот да го постигне потребниот праг на излезност од 50 проценти.
Кампањата за бојкот е активна главно на социјалните медиуми и често содржи потпалувачки речник.
Владата распредели 80 милиони денари (приближно 1.3 милиони Евра) на Собранието за да ги потроши за реклами во медиумите во текот на референдумската кампања.
Координативно тело предводено од претседателот на Собранието, а кое ќе ги опфати и сите заменик-претседатели и координаторите на пратеничките групи, ќе биде одговорно за вршење директни исплати на ТВстаниците за закупеното телевизиско време.
ВМРО-ДПМНЕ ја критикуваше оваа одлука и го одби владиното финансирање, изјавувајќи дека не е во интерес на граѓаните да се користи јавно финансирање.
71 пратеник кои се декларираат дека ќе водат кампања за ставот „Да“ можат да поднесат реклами или да предложат поединци да им се придружат во залагањето за референдумот, користејќи го закупеното време.
Покрај ова, партиите и другите учесници може да ги самофинансираат своите кампањи преку приватни донации.
Сепак, правилникот на ДИК бара само Собранието, како официјален предлагач, да поднесе извештај за финансирање на кампањата, во рок од 30 дена од референдумот.
Неколку засегнати страни изразија загриженост до Мисијата на ОДИХР за набљудување на референдумот околу недоволната транспарентност што резултираше од ограничената регулатива за финансирање на кампањата.
Некои засегнати страни изразија загриженост до Мисијата на ОДИХР за набљудување на референдумот за можниот притисок врз државните службеници да гласаат и за злоупотреба на државни ресурси во владината кампања.
Медиумското опкружување се состои од бројни радиодифузери што функционираат, често со финансиски тешкотии, на релативно мал пазар.
Некои радиодифузери ја информираа Мисијата на ОДИХР за набљудување на референдумот дека атмосферата во која работат медиумите и новинарите е донекаде подобрена последниве години, иако медиумите остануваат подложни на политичко влијание.
Владата има изготвено амандмани на законската рамка со која се уредени медиумите, а со што се стреми да го подобри медиумското опкружување, но се’ уште не се спроведени структурни реформи.
Телевизијата останува далеку најважниот извор на политички информации, по што следат Интернет изворите.
Законската рамка што го регулира однесувањето на медиумите во тек на референдумската кампања е недоволно јасна поради конфликтните насоки од релевантните органи.
Правилникот на ДИК, објавен на 1 август, прави разлика меѓу „овластен предлагач“(Собранието) и сите други тела, и обврзува медиумите да дадат посебен простор за Собранието.
Сепак, последователното Упатство усвоено од Агенцијата за аудио и аудиовизуелни и медиумски услуги (ААВМУ) предвидува еднаков пристап кон медиумите за секој што е вклучен во водењето кампања околу референдумот.
Упатството на ААВМУ пропишува дека радио и телевизиските станици може да посветат вкупно 9 минути по час на рекламирање во врска со референдумот, покрај максималните 12 минути предвидени за редовните комерцијални огласи.
Неколку ТВ станици јавно изразија незадоволство од упатството на ААВМУ и побараа да им се дозволи да продаваат реклами за кампањата надвор од наменските 9-миутни термини за да ги максимизираат нивните комерцијални можности.
Здружението на новинари на Македонија исто така изрази загриженост дека плаќањето на политички реклами во медиумите со јавни средства ќе го засили влијанието на политичките партии врз медиумите и иивното известување за политичките процеси.
На 3 септември Мисијата на ОДИХР за набљудување на референдумот отпочна квалитативен и квантитативен медиумски мониторинг на 10 телевизиски канали за нивното покривање на референдумскиот процес.
Граѓаните и овластените претставници на предлагачот имаат право да поднесат поплаки до ДИК во рок од 24 часа во врска со неправилностите на денот на гласањето и сумирањето, и да ги обжалат одлуките на ДИК до Врховниот суд во рок од 48 часа.
ДИК ја информираше Мисијата на ОДИХР за набљудување на референдумот дека електронскиот систем за управување со предметите и поплаките, како што бара Изборниот законик, ќе се користи за управување со референдумските поплаки.
До сега ДИК нема добиено никакви поплаки.
ДИК постапува по поплаките во врска со составот на изборните органи и регистрацијата на гласачите.
Државниот завод за ревизија (ДЗР) и Државната комисија за спречување на корупцијата (ДКСК) се одговорни за поплаките поврзани со финансирањето на кампањите, односно злоупотребата на административните ресурси.
Одлуките на овие органи за овие прашања може да се обжалат пред Управниот суд.
Поплаките за повредите во кампањата кои се сметаат за кривични или граѓански прашања треба да се поднесат до основните судови.
ОИК нема надлежност над поплаките во врска со референдумот.
Според Изборниот законик, жалбите против одлуките на ДИК, а во врска со регистрацијата на гласачите се разгледуваат пред Управниот суд.
Сепак, според регулативата на ДИК, надлежноста за ова се префрла на Врховниот суд.
Изборниот законик и регулативата на ДИК предвидуваат набљудување на референдумот од страна на меѓународни и граѓански набљудувачи.
Само на домашни организации основани најмалку една година пред референдумот, и чиј статут ги вклучува принципите на заштита на човековите права им е дозволено да акредитираат набљудувачи.
Согласно законската рамка, само „предлагачот“ на референдумот, во овој случај Собранието, има право да именува еден специјален претставник да ја набљудува работата на референдумската администрација во секоја комисија и на секое избирачко место.
Две големи организации на граѓански набљудувачи веќе го отпочнаа своето набљудување.
МОСТ има долгорочни набљудувачи присутни во секоја општина, и тие ги набљудуваат административните подготовки и кампањата.
На денот на референдумот, МОСТ ќе има 1,500 набљудувачи, вклучувајќи и некои мобилни тимови, и ќе спроведува паралелна активност на сумирање на резултатите, на примерок од 33 проценти од вкупниот број гласачки места.
ЦИВИЛ – Центар за слобода ќе го набљудува референдумот со 250 до 300 акредитирани набљудувачи.
Мисијата на ОДИХР за набљудување на референдумот ја отпочна својата работа во Скопје на 27 август.
Шефот на Мисијата се сретна со Претседателот, Премиерот, Претседателот на Собранието, Министерот за надворешни работи, претставници на политичките партии, ДИК, Уставниот суд, медиумите, организации од граѓанското општество, Мисијата на ОБСЕ во Скопје, и резидентните претставници на меѓународната заедница.
Мисијата за набљудување на референдумот воспостави контакти со засегнатите страни во изборите на сите нивоа.
Парламентарното собрание на Советот на Европа (PACE) има намера да распореди делегација на набљудувачи за да го набљудуваат денот на референдумот.
Канцеларија за демократски институции и човекови права
ПОРАНЕШНА ЈУГОСЛОВЕНСКА РЕПУБЛИКА МАКЕДОНИЈА
Извештај за проценката на споделувањето на личните податоци од јавните регистри во процесот на ажурирање на регистарот на избирачи
Посета на експертот на ОБСЕ/ОДИХР
16 – 19 септември 2013 год.
Варшава 12 декември 2013 год.
ПОРАНЕШНА ЈУГОСЛОВЕНСКА РЕПУБЛИКА МАКЕДОНИЈА
ПРОЦЕНКА НА СПОДЕЛУВАЊЕТО НА ЛИЧНИТЕ ПОДАТОЦИ ОД ЈАВНИТЕ РЕГИСТРИ ВО ПРОЦЕСОТ НА АЖУРИРАЊЕ НА РЕГИСТАРОТ НА ИЗБИРАЧИ
ВОВЕД И БЛАГОДАРНОСТ
Канцеларијата за демократски институции и човекови права при ОБСЕ (ОБСЕ/ОДИХР), на покана од Државната изборна комисија (ДИК) на Поранешната Југословенска Република Македонија, испрати експертски тим во Скопје во периодот од 16 до 19 септември 2013 год. за да изврши проценка на начинот на кој се споделуваат личните податоци од регистрите на граѓани во процесот на ажурирање на регистарот на избирачи.
Експертскиот тим на ОБСЕ/ОДИХР се состоеше од г-динот Зоран Ѓоковиќ, Советник за миграции/слобода на движење при ОБСЕ/ОДИХР и г-динот Николај Вулчанов, меѓународен експерт.
Оваа посета на експертите претставува своевидно продолжение на препораките на Набљудувачката мисија за изборите (НМИ) на ОБСЕ/ОДИХР во обид да им се помогне на властите и другите релевантни чинители при спроведувањето на препораките.
Посетата е во согласност со заложбата на земјите членки на ОБСЕ која произлегува од Повелбата за европска безбедност од 1999 год., која воедно беше потврдена на Министерската конференција во Порто во 2002 год.
за брзо постапување по изборните проценки и препораки на ОБСЕ/ОДИХР.
Експертскиот тим пружи помош во процесот на ажурирање на податоците на избирачите врз основа на личните податоци, вклучувајќи ја и официјалната евиденција за идентитетот, виталните настани и местото на живеење, која се води во регистрите на граѓани, живеалишта и други регистри кои ги водат надлежните државни институции.
Тимот ја разгледа и соодветната регулатива и ги идентификуваше областите во кои може да се размислува за подобрување.
Со цел да се процени квалитетот на евиденцијата која се води во регистарот на државјаните и живеалиштата и како истиот влијае на точноста на избирачкиот список, исто така беше анализирана и административната рамка за водење на адресниот регистар.
Најпосле, тимот ги разгледа можните краткорочни и долгорочни мерки за да се зголеми ефикасноста при собирањето на личните податоци на гласачите, нивното ажурирање и споделување помеѓу институциите.
ОБСЕ/ОДИХР сака да ја искаже својата благодарност до ДИК за поканата и дадената можност за да се придонесе кон вложените напори за зголемена прецизност на избирачките списоци, како и за поддршката која ја пружи ДИК при организирањето на посетата на експертскиот тим и достапноста на вработените за учество во дискусии.
Воедно, ОБСЕ/ОДИХР сака да им искаже благодарност и на останатите институции и поединци за нивната достапност и отвореност да дадат свое видување на темите на кои се дискутираше за време на посетата (во Анекс 1 даден е преглед на сите соговорници), како и на Мисијата на ОБСЕ во Скопје за поддршката која му беше пружена на тимот.
ИЗВРШНО РЕЗИМЕ
Според Изборниот законик на „Поранешната Југословенска Република Македонија“ (понатаму: Изборниот законик), ДИК е надлежна за водење на регистарот на избирачи, според кој се води избирачкиот список, и за неговата точност.
До овој момент, ДИК има ограничени капацитети за да го води регистарот на избирачи па затоа регистарот на избирачи е во надлежност на Државниот завод за статистика (ДЗС).
Понатаму, од истата причина, ДИК не врши соодветна контрола на квалитетот на податоците во избирачките списоци.
При ажурирањето на регистарот на избирачи, ДИК ја користи само евиденцијата на витални настани и живеалиште која ја доставуваат институциите кои се надлежни во согласност со Изборниот законик.
Се чини дека ДИК допрва треба да развие методологија која ќе биде доволно детална за да може да се процени дали регистарот на избирачи содржи податоци кои би помогнале да се идентификува потенцијалното несовпаѓање на податоците на избирачите или можната злоупотреба на постапките за регистрирање на избирачи за кои е потребно понатаму да се постапи.
Според Изборниот законик, ДИК ги нема потребните законски овластувања за да изврши промена на податоците во регистарот на избирачи кој го доставуваат надлежните институции.
Иако при прегледувањето на регистарот на избирачи од страна на ДИК може да се јави потреба ДИК да провери одредени податоци од регистарот, сепак измените се можни само доколку тие се поткрепени со законски исправни лични податоци.
Ако неточните податоци не се должат на грешка при пренесувањето на податоци, тогаш сите недоследности во регистарот на избирачи и избирачките списоци се наследени од податоците добиени од страна на надлежните државни институции кои се законски одговорни за регистрирање и чување на податоците во регистарот.
Оттука, дискутабилно е дали ДИК треба да биде органот кој ќе е одговорен за разрешување на таквите недоследности.
Личните податоци на избирачите кои ги доставува Министерството за внатрешни работи (МВР) се главниот извор на податоци кој се користи за изготвување на регистарот на избирачи.
Во процесот на ажурирање на податоците од регистарот на избирачи, МВР дава законски исправни податоци за идентитетот на избирачите и нивното место на живеење.
Улогата на МВР е уште поголема поради фактот дека на избирачките списоци може да фигурираат само оние лица кои поседуваат важечки документ за идентификација издаден од МВР.
Затоа, исправноста на податоците кои ги доставува МВР директно влијае на исправноста на избирачките списоци.
Се чини дека МВР врши делумна контрола да се осигура дека податоците за пријавеното место на живеење се ажурирани.
Некои избирачи може да не живеат на живеалиштата на кои се пријавени затоа што не успеале да пријават кај надлежните власти дека извршиле промена на живеалиште.
Иако механизмот кој треба да ги натера граѓаните да ја исполнат својата должност да ја пријават промената на живеалиште е механизам кој се заснова на парични казни, потребно е да се размисли како да се изнајдат соодветни стимули за да се поттикнат граѓаните навремено да пријават промена на живеалиште за да се избегне ситуацијата во која ќе се задржи пријавеното живеалиште иако престанало да важи правото на закуп.
Избирачите кои имаат постојано престојувалиште или кои трајно живеат во странство добиваат патни исправи и се вклучени во избирачките списоци врз основа на адресата на нивното последно живеалиште во државата.
Употребата на последната адреса како критериум за издавање на патни исправи на овие граѓани треба да се разгледа за да се заштити нивното право на глас и да се осигура дека јавноста нема да смета дека избирачките списоци се надувани.
Управата за водење на матичните книги (понатаму: Управата) под Министерството за правда (МП) е надлежна за евидентирање на законски исправни лични податоци за идентитетот и виталните настани на државјаните.
Сепак, во процесот на ажурирање на податоците од регистарот на избирачи, улогата на Управата е ограничена на поднесување на податоци за починати гласачи до ДИК по пат на редовното ажурирање од страна на МВР и директно преку подрачните одделенија на ДИК.
Иако споделувањето на податоци за населението и избирачите генерално функционира, тоа се прави со помош на различни нивоа на технологија, вклучувајќи и проток на податоци кои се во хартиена форма или копирање на големо количество на податоци на компактни дискови, место да се овозможи директен онлајн пристап до податоците кои ги водат другите институции.
Краткорочно гледано, ДИК треба да развие збир на детални пребарувања за да се процени точноста на регистарот на избирачи и за да се овозможи тековно известување на јавноста за настанатите измени во регистарот.
Таквите активности би послужиле за уште повеќе да се зголеми довербата на јавноста во избирачките списоци.
ДИК исто така треба да изврши проверка на регистарот на избирачи со цел да открие податоци кои ќе треба понатаму да ги обработат институциите кои се надлежни за нивно водење и ажурирање.
Ова е особено важно кога се работи за податоци кои се однесуваат на бројот на промени на живеалишта во дадена општина и кога се јавува голем број на лица кои имаат пријавено престојувалиште на иста адреса.
Долгорочно гледано, би било корисно да се процени колку е исплатливо да се води регистар на избирачи паралелно со регистрите на населението кои ги води МВР или кои во иднина ќе ги води Управата за водење на матичните книги под МП.
Во тој контекст, треба да се размисли дали едно од овие две тела кои се законски надлежни за водење евиденција на личните податоци треба исто така да биде надлежно за составување на избирачките списоци врз основа на податоците со кои веќе располага, и дали може да се постигне политички консензус за донесувањето на таквата одлука.
Како алтернатива, можно е да треба целосно да се развијат капацитетите на ДИК за да може ја преземе одговорноста за водењето на регистарот на избирачи.
КОНТЕКСТ
Квалитетот на избирачките списоци е прашање кое е подолго време присутно.
За него се дадени коментари во извештаите од набљудувачките мисии за изборите на ОБСЕ/ОДИХР и заедничките мислења на ОБСЕ/ОДИХР и Комисијата за демократија преку правото при Советот на Европа (Венецијанската комисија).
Во овие документи се истакнува потребата да се ревидираат и пречистат избирачките списоци за да се зголеми нивната точност но и за да се зголеми довербата на јавноста во процесот на регистрирање на избирачите.
Во Извештајот на НМИ на ОБСЕ/ОДИХР за предвремените избори од 2011 год. се истакнува дека право на глас имале 1,82 милиони граѓани од вкупно население од околу 2,05 милиони жители.
Понатаму во Извештајот истакнато е дека ваквата разлика помеѓу бројот на евидентирани гласачи и бројот на жители во државата довело до „ (...) широко распространети сомнежи во врска со точноста на избирачкиот список (...)“ и се препорача „(...) да се изврши целосна ревизија и исправка на избирачкиот список.(...) Ревизијата и исправката треба да се фокусираат на ставките во списокот кои се однесуваат на починатите лица и граѓаните кои престојуваат во странство (...) “
По парламентарните избори во 2011 година и врз основа на широкиот политички договор, властите воведоа толкување на Членот 41(4) од Изборниот законик4, со кој по 29 февруари 2012 год. поимот „важечки исправи“ ќе значи издавање на нова лична карта или патна исправа (меѓународен пасош) со биометриски карактеристики.
За да се одговори на препораките дадени во Конечниот извештај на НМИ на ОБСЕ/ОДИХР за предвремените парламентарни избори од 2011 год., Владата формира Работна група за избирачкиот список во 2012 год. со задача да изврши ревизија на избирачкиот список и да дефинира активности во рамките на политиките со цел да се подобри точноста на избирачкиот список.
Работната група се концентрираше на следење на напредокот при издавањето на нови лични карти и патни исправи затоа што поседувањето на овие исправи претставуваше предуслов за остварување на избирачкото право.
На локалните избори кои се одржаа во март 2013 година вкупно 1.743.403 граѓани имаа право на глас и беа  регистрирани на избирачкиот список.
Во споредба со предвремените парламентарни избори од 2011 година, приближно 119.000 лица беа отстранети од избирачкиот список бидејќи не поседуваа лична карта или биометриски пасош.
Во конечниот извештај од овие избори, НМИ на ОБСЕ/ОДИХР изјави дека и покрај зголемената доверба во точноста на избирачкиот список сепак продолжија приговорите поврзани со него.
ОБСЕ/ОДИХР препорача „(...) Треба да се разгледа можноста за спроведување на ревизија на постапките за составување и одржување на Избирачкиот список. Со помош на јасни, координирани и транспарентни постапки точноста на Избирачкиот список ќе се зголеми, што ќе придонесе до подигање на јавната доверба во Списокот (...) “
Врз основа на Член 42 од Изборниот законик, евиденцијата на виталните настани кои го дефинираат личниот идентитет, како раѓање, смрт, брак или развод, како и регистрирањето на постојано живеалиште, претставуваат основа за составување на точен избирачки список.
Затоа тимот се фокусираше на процедурите, со цел да направи нивна проценка во контекст на собирањето, ажурирањето и споделувањето на личните податоци на граѓаните кои се однесуваат на виталните настани од матичната евиденција и евиденцијата на живеалиште со останатите институции.
НАОДИ ОД ПРОЦЕНКАТА
ВОДЕЊЕ НА РЕГИСТАРОТ НА ИЗБИРАЧИ
Регистарот на избирачи е уреден со Членовите 2, 5-6, 31 и 41 – 56 од Изборниот законик.
Право на глас имаат сите граѓани кои имаат наполнето 18 години, живеат во изборната единица или општина каде што се спроведуваат изборите и кои поседуваат важечка лична карта или пасош.
Граѓаните го остваруваат своето избирачко право во избирачкото место кое им е определено од страна на ДИК во местото каде што имаат пријавено живеалиште.
Изборниот законик не наведува услов кој ги обврзува избирачите да мора да живеат во изборната единица одреден временски период пред денот на изборите доколку сакаат да го остварат своето право на глас,.
Во согласност со Членот 41 (2) од Изборниот законик, ДИК е надлежна за да го води Регистарот на избирачи од кој потоа се вади избирачкиот список.
Сепак, поради тоа што надлежноста за водење на евиденцијата на избирачи беше пренесена од МП на ДИК во 2009 год., ДИК сè уште ги нема потребните ресурси за да го води регистарот на избирачи и да го составува избирачкиот список без надворешна поддршка.
Во согласност со Членот 203 од Изборниот законик, Државниот завод за статистика ќе продолжи да го води регистарот на избирачи сè додека Државната изборна комисија не биде во можност да го води регистарот на избирачи без надворешна помош.
Тимот беше известен дека ДИК смета дека доколку се извршат соодветни инвестиции за проширување на техничкиот капацитет, ДИК е сигурна дека ќе биде во можност самостојно да го води регистарот на избирачи.
Тимот исто така беше известен дека моментално ДИК спроведува проект за компјутеризација на подрачните одделенија и он-лајн поврзување со ДИК.
Истовремено се чини дека сè уште не се изготвени конкретни проекти и студии за изводливост чија цел би била да се изгради внатрешниот капацитет на ДИК да го води регистарот на избирачи.
Додека ДЗС ги обработува податоците од регистарот на избирачи и вади извод од избирачкиот список, ДИК го надгледува процесот на регистрирање на избирачи и ги координира активностите за добивање на податоци од другите институции кои имаат обврска да доставуваат податоци за ажурирање на избирачкиот список.
Во однос на доставувањето податоци за ажурирање на регистарот на избирачи, ДИК му доставува на ДЗС три вида на податоци, и тоа: првиот вид на податоци се однесува на податоците за распределувањето на избирачките места според областа каде се наоѓаат, при што се наведува од кои улици и адреси ќе се состои секое избирачко место.
Вториот вид на податоци се однесува на податоците за починати гласачи кои се собираат во подрачните одделенија на ДИК.
Третиот вид на податоци се однесува на барањата за промена на лични податоци во регистарот на избирачите кои ги поднесуваат избирачите директно во подрачните одделенија на ДИК.
За локалните избори во 2013 год, ДИК за прв пат ги испечати избирачките списоци за секое избирачко место, а списоците ги достави ДЗС.
Изборниот законик уредува кои законски исправни лични податоци се користат за ажурирање на регистарот на избирачи и кои се надлежните органи кои треба да ги достават овие податоци.
Со оглед на количеството на податоци кои ги доставува секоја установа до ДЗС за да се ажурира регистарот на избирачи, МВР се јавува како најважна институција која треба да ги обезбеди овие законски важечки податоци.
Податоците кои ги доставува МВР се засноваат на регистарот на издадени лични карти и патни исправи (со биометриски карактеристики), кој ги содржи сите податоци за идентификација на гласачите (име, презиме, име на еден од родителите), витални настани (датум на раѓање, податоци за починати избирачи) и живеалиште (адреса).
Всушност, податоците кои ги издава МВР за издадените лични карти и патни исправи, вклучително и нивната важност, директно определуваат кој ќе биде запишан на избирачкиот список.
МВР има обврска да ги достави овие податоци до ДИК два пати годишно, како и на наредниот ден од денот на распишување на изборите.
Покрај податоците добиени од МВР, ДЗС исто така редовно добива податоци за починатите гласачи.
Податоците ги собира ДИК преку своите подрачни одделенија врз основа на податоците за починати гласачи кои се поднесуваат во подрачните одделенија на ДИК преку подрачните одделенија на Управата за водење на матични книги под Министерството за правда.
Подрачните одделенија на ДИК исто така ги препраќаат податоците за лицата кои поднеле барање за ажурирање на нивните податоци во регистарот на избирачи со приложување на важечки документ за идентификација.
Вреди да се истакне дека според постојните процедури на ДЗС за обработка на евиденцијата од регистарот на избирачи, секој пат кога ќе се добијат ажурирани податоци од МВР (за починати гласачи или други лични податоци) кои се разликуваат од постојните податоци во регистарот, дури и кога се работи за податоци кои се добиени преку редовното ажурирање кое го вршат подрачните одделенија на ДИК, новодобиените податоци од МВР се податоците кои ќе се сметаат за исправни.
Податоците за улиците во базите на податоци на МВР и ДЗС се кодифицирани, што значи дека секоја физичка адреса е претставена со единствен код.
Врз основа на кодовите на улиците внесени во базите на податоци може да се воспостави врска помеѓу постојните и поранешните имиња на улиците.
Во тој поглед, Централниот регистар кој е одговорен за проверка на официјалните важечки имиња на улиците и нивните соодветни кодови е од клучно значење за да може да се осигура дека обете институции ги користат најновите и важечки податоци за имињата на улиците.
РЕГИСТРИ ЗА АЖУРИРАЊЕ НА РЕГИСТАРОТ НА ИЗБИРАЧИ
а) Евидентирање на витални настани
Евидентирањето на виталните настани, како раѓање, смрт, брак, како и други релевантни податоци за идентитетот (име, презиме, имиња на родителите) претставува еден од основните суверени прерогативи на државите преку кои државите ги евидентираат законски важечките податоци кои се однесуваат на идентитетот на лицето врз основа на кои државата го признава идентитетот на физичките лица, вклучувајќи ги и односите на лицето со други лица.
Евидентирањето на виталните настани и релевантните податоци за идентитетот се уредува со Законот за матичната евиденција со кој се одредува дека Управата за водење на матичните книги под МП е надлежна за водење, чување и ажурирање на евиденцијата.
Општо земено, основниот принцип кој се применува со законот е дека виталните настани се евидентираат во соодветниот регистар кој се чува во населеното место каде се случил настанот, освен во случај на исклучоците кои се наведени во законот.
Виталните настани се евидентираат во два оригинални примероци, на хартија.
Сите 32 подрачни канцеларии на Управата редовно ја известуваат Управата за евидентираните настани, а сите 173 месни канцеларии ја известуваат надлежната подрачна канцеларија двапати неделно.
Повеќето регистри кои ги води Управата се водат на хартија.
Тимот беше известен дека Управата е во процес на набавка на опрема со која ќе се овозможи електронско водење на регистрите.
За таа цел, Управата врши дигитализација на постојната евиденција на хартија, при што околу 20% од приближно 9 милиони хартиени записи кои се евидентирани и ажурирани уште од 1900 година веќе се внесени во електронската база на податоци.
Кога ќе биде готова, базата на податоци ќе ги содржи сите податоци од постојните матични книги на родени, умрени и венчани.
Управата планира да го заврши овој проект до јули 2015 год.
Управата нема намера да ги скенира и прикачува во базата на податоци оригиналните акти со кои се утврдува настанувањето на некој витален настан, туку податоците од евиденцијата рачно ќе се внесуваат во електронската база на податоци.
Управата исто така планира да ги спореди и провери податоците кои се чуваат во новата база на податоци со податоците за државјаните кои се чуваат во базата на податоци на МВР.
Подрачните одделенија на Управата доставуваат копија од потврдата за смртта по службена должност до: а) регистарот на родени во местото каде е родено лицето б) регистарот на венчани во местото каде е склучен бракот, в) соодветното подрачно одделение на МВР и г) соодветното подрачно одделение на ДИК во местото каде се наоѓа пријавеното живеалиште.
На крајот, податоците исто така се поднесуваат и до ДЗС за статистички цели.
Иако Управата е надлежна за евидентирање на личните податоци за идентитетот на државјаните, сепак таа не ги доставува овие податоци директно до ДИК за ажурирање на регистарот на гласачи.
Тоа го прави МВР кое ги собира податоците за идентитетот на лицето при процесот на издавање на лична карта и патна исправа.
Како дел од процесот на издавање на документи, МВР ги препишува потребните податоци за идентитетот на лицето од изводот од матичната книга на родените и од матичната книга на венчаните, кои ги издава Управата.
Поради фактот дека податоците за идентитетот на избирачот се добиваат преку посредна институција (МВР) а не директно од институцијата која е законски надлежна за регистрирањето (Управата), може да дојде до несовпаѓање на ажурираните лични податоци за идентитетот на лицето и личните податоци кои ги доставува МВР.
Ваквата можност постои поради тоа што кај МВР ќе се одрази промената на личните податоци дури кога овие податоци ќе ги пријави лицето во даден формат кога ќе бара да му се издаде нова лична карта или патна исправа.
Таквото несовпаѓање на податоците најмногу може да се јави во случај кога лицето врши промена на името или презимето.
Постои мала веројатност да дојде до вакви несовпаѓања на податоците во однос на другите витални настани како на пример раѓањето или умирањето затоа што подрачните канцеларии на Управата ги доставуваат овие податоци до МВР по службена должност.
Откако подрачните одделенија на Управата ќе ги проследат податоците за евидентираните смртни случаи по службена должност, овие податоци доаѓаат до ДИК преку три независни канали на комуникација.
Прво, Управата ги проследува овие податоци преку подрачните одделенија на ДИК.
Второ, истите податоци се проследуваат и до МВР кое ги доставува овие податоци до ДИК при првото закажано ажурирање на регистарот на избирачи.
Трето, податоците се проследуваат директно до ДЗС за нивна статистичка обработка.
Оттука, податоците кои директно се проследуваат до ДИК се вредни во поглед на ажурирањето на регистарот на избирачи само во периодот по добивањето на последното ажурирање од страна на МВР и додека да се финализира избирачкиот список непосредно пред изборите.
Секојпат кога МВР доставува податоци за ажурирање на регистарот на избирачи, тој веќе ги содржи сите податоци за починатите лица кои се претходно доставени до ДИК.
Тимот беше известен дека ДЗС врши детални проверки на сите недоследности во податоците (т.е. смртните случаи кои се пријавени од страна на подрачните одделенија на ДИК но кои не се пријавени од страна на МВР).
Се чини дека податоците за смртните случаи кои се испраќаат директно до ДЗС не се користат за ажурирање на регистарот на избирачи.
б) Пријава на живеалиште и издавање на лична карта и патна исправа со биометриски карактеристики
Во поглед на регистрирањето на гласачи, податоците за живеалиштето се користат за да се определи, врз основа на пријавеното живеалиште, најблиското избирачко место каде гласачот ќе може да го оствари своето избирачко право.
При локалните избори, од адресата на живеалиштето на гласачот исто така се определува во која општината некој може да се пријави како кандидат и во која општината лицето има право да гласа.
Покрај пријавеното живеалиште, правото на глас се определува и со поседувањето на важечка лична карта или биометриска патна исправа.
МВР е одговорно за водење и ажурирање на евиденцијата за пријава и одјава на живеалиштето и/или престојувалиштето на граѓаните, евиденцијата за издадени единствени матични броеви на граѓаните и евиденцијата за издадени лични карти и патни исправи.
Преку овој сеопфатен збир на регистри, МВР ги поседува сите лични податоци кои се релевантни за идентитетот, виталните настани и местото на живеалиште на секој граѓанин, вклучувајќи ги и податоците за личните карти и патните исправи кои им се издаваат на граѓаните, како и рокот на важност.
Вреди да се истакне дека во однос на законската надлежност за регистрирање на лични податоци, МВР е одговорно само за пријавување на живеалиштето, единствениот матичен број на граѓанинот и издавањето на лични карти и патни исправи.
За заведувањето на законски исправни податоци за идентитетот и за виталните настани одговорно е МП кое води посебни регистри каде се чуваат овие податоци.
Во процесот на пријавување на живеалиштето или издавање на лични карти и/или патни исправи, податоците за идентитетот МВР ги препишува од документираната евиденција за идентитет (како изводите од матична книга на родените или изводите за државјанство) кои ги издава Управата при МП.
Пријавување на живеалиште и издавање на документи за граѓани кои живеат во државата
Пријавувањето и одјавувањето на живеалиштето и/или престојувалиштето на граѓаните се уредува со Законот за пријавување на живеалиштето и престојувалиштето на граѓаните.
Во Член 2 од овој закон се наведува дека: „ Живеалиште е местото во кое граѓанинот се населил со намера во него постојано да живее и во кое има обезбедено стан за живеење.“
Граѓаните кои имаат намера постојано да живеат во државата, вклучително и лицата кои привремено престојуваат во странство, се должни во согласност со законот да  пријават живеалиште и да пријават промена на живеалиште.
Кога се менува живеалиштето, граѓанинот треба да се одјави од „старото“ живеалиште и да пријави „ново“ живеалиште во рок од осум дена.
Потоа, во рок од дополнителни петнаесет дена МВР треба да донесе решение за пријавената промена на живеалиштето.
Доколку МВР не донесе решение (за прифаќање или одбивање) на поднесеното барање за промена на живеалиштето, подносителот има право да започне долга жалбена управна постапка.
Живеалиштето на новороденчињата се пријавува при самото раѓање и со секоја последователна промена на живеалиштето на родителите.
Доколку не се пријави промена на живеалиштето во рамките на законски пропишаниот рок, се изрекува парична казна во износ од EUR 100 до EUR 500, во согласност со Член 16 од Законот за пријавување на живеалиштето и престојувалиштето на граѓаните.
За да се изврши пријавување на живеалиштето, граѓаните треба да поднесат документација со која се докажува дека лицето има право да престојува на одреден имот.
Постојат неколку прашања кои влијаат на точноста на евидентираните податоци во однос на пријавеното живеалиште.
Пријавувањето на живеалиштето, како и промената на живеалиштето, се врши по барање на граѓанинот, па оттука точноста на податоците за живеалиштето зависи од тоа дали граѓаните навремено ќе пријават каде точно живеат.
Сепак, откако граѓаните ќе извршат пријавување на живеалиштето, се чини дека МВР врши ограничена контрола за да определи дали тие и понатаму ќе продолжат да живеат на пријавеното место и дали престанала да постои правната основа врз која е овозможено пријавувањето на живеалиштето.
Законот предвидува дека лицето кое нема да пријави точно живеалиште ќе биде казнето.
Сепак, МВР нема механизам да утврди дали лицето сè уште ги исполнува условите за да го задржи живеалиштето кое е пријавено во одредено населено место.
Иако законот пропишува детална постапка за поднесување на жалба против решението за пријавување на живеалиште кое го донесува МВР, таквата постапка може да ја поведе само подносителот на барањето.
Истовремено, новиот сопственик не може да поведе постапка за прекин на пријавувањето на живеалиштето, доколку се стекнал со имот на кој е пријавено нечие живеалиште или доколку сопственикот раскинал договор за закуп со лицето кое има пријавено живеалиште на тој имот.
Пријавувањето на живеалиштето е тесно поврзано со личните карти и патните исправи затоа што доколку лицето го смени живеалиштето тогаш треба исто така да ги смени и документите за идентификација.
За сопствениците на личните карти и патните исправи, пријавувањето на промената на живеалиштето значи дека ќе треба да ги заменат овие документи затоа што адресата на живеалиштето е испечатена на двата вида документи.
Со оглед на тоа дека добивањето на нови документи за идентификација може да биде долготраен процес, граѓаните може да одлучат да го одложат пријавувањето на променатата на живеалиштето.
Регистрирање на граѓани и издавање на документи на граѓани кои престојуваат во странство
Граѓаните кои престојуваат во странство и кои поднесуваат барање за издавање на нова патна исправа или замена на старата мора, покрај другото, да обезбедат податоци за нивното живеалиште во Поранешната Југословенска Република Македонија11 и покрај фактот дека граѓанинот можеби нема намера да живее на пријавеното живеалиште.
Иако адресата на живеалиштето на граѓанинот генерално би укажувала на поврзаноста на лицето со одредено населено место во државата каде лицето би можело да ги оствари своите законски права и да ги исполни своите должности, лицата кои живеат во странство може да се во поинаква ситуација.
Ова особено важи за лицата од дијаспората и нивните потомци кои живеат во странство и честопати се и државјани на земјата во која живеат.
Во согласност со Членот 12 од Упатството за начинот на издавање на пасош и заеднички пасош на државјаните како и постапката за издавање на визи за тие пасоши, државјаните кои од било какви причини останат да живеат надвор од државата и кои не сакаат или не можат да пријават живеалиште на територијата на државата, барање за издавање на пасош поднесуваат до Министерството за внатрешни работи според местото на нивното последно живеење.
Сепак, во пракса, оваа одредба може да доведе до тоа овие лица да пријават живеалиште (адреса) на место каде повеќе немаат право да престојуваат.
На пример, може да се случи повеќе да не постои имотот на адресата на местото каде го пријавиле своето последно живеалиште или пак да се смени сопственикот.
Овој проблем со текот на времето дополнително се усложнува поради фактот дека потомците на лицето кое живее во странство исто така ќе имаат пријавено живеалиште на истото место каде е пријавено и последното живеалиште на нивните родители.
Граѓаните кои живеат во странство и имаат постојано живеалиште во државата се внесени во избирачкиот список според местото на нивното последно живеалиште и се обележани со ѕвездичка.
Граѓаните кои се селат во странство и планираат да живеат таму подолго од три месеци мора да ја пријават својата намера во подрачните одделенија на МВР, во пунктот на граничниот премин или во конзуларното претставништво во странство.
Во секој од овие случаи се испраќаат извештаи до МВР.
Претставниците на Министерството за надворешни работи го известија тимот дека се соочуваат со тешкотии при регистрирањето на смрт на граѓани во странство особено кога се работи за оние граѓани кои се трајно отселени во странство и кои немаат имот во Поранешната Југословенска Република Македонија.
в) Адресен регистар
Живеалиштето и престојувалиштето се пријавуваат на одредена адреса, вклучувајќи го и името на општината и градот или селото, името на улицата и куќниот број.
Постои база на податоци за административниот оддел на државата кој го води Централниот регистар, кој овозможува единствен дигитален код за секоја улица во градовите и селата каде има развиен уличен систем.
Не постои единствен дигитален код за куќните броеви, иако се чини дека Централниот регистар моментално работи на изготвување на оваа карактеристика, но сепак единствениот дигитален код за куќниот број не го содржи единствениот код на улицата.
Промената на имињата на улиците е во надлежност на советите на општините.
Промената на името на улицата влијае врз важноста на документите за лична идентификација и може да има последици врз обработката на избирачкиот список.
Тимот беше известен за поединечни случаи кога имињата на улиците на личните карти на гласачите се разликувале од имињата отпечатени на избирачкиот список.
Се чини дека е изнајдено решение со кое и „старите“ имиња на улиците (наведени на документите за лична идентификација) и „новите“ имиња на улиците биле испечатени на избирачкиот список.
Со оглед на тоа дека новите документи се воведени релативно скоро, разликата помеѓу официјалните имиња на улиците и имињата на улиците кои се отпечатени на личните карти/патни исправи досега се чини дека е незначителна, но со време може да се очекува дека несовпаѓањето на официјалните имиња на улиците со имињата испечатени на личните карти/патни исправи веројатно ќе се зголеми.
г) Споделување на податоци помеѓу државните институции
Експертите од тимот имаат впечаток дека иако се врши споделување на податоци за населението и избирачите, тоа се прави со помош на различни нивоа на технологија, вклучувајќи и проток на податоци на хартија или копирање на големо количество на податоци на компактни дискови, место да се овозможи директен пристап до податоците кои ги водат другите институции.
Единствениот матичен број на граѓанинот се користи како единствен критериум за поврзување на личните податоци од разни бази на податоци во процесот на ажурирање на личните податоци во регистарот на избирачи и за осигурување на интегритетот на личните податоци во базата на податоци.
Единствениот матичен број на граѓанинот исто така се користи како единствен идентификатор за ажурирање на податоците добиени во хартиена форма.
Евиденцијата на биометриски податоци кои се чуваат во базата на податоци на МВР има за цел да осигура дека секое лице има само една лична евиденција на која се назначува единствен матичен број и служи како заштита од создавање на повеќе евиденции со соодветен единствен матичен број кој би му припаѓал на едно исто лице.
Во тек е владиниот проект за интероперабилност на податоците помеѓу електронските бази на податоци кои ги водат надлежните органи.
Главната цел на овој проект е да се елиминираат можностите за дуплирање на активностите на различни институции при заведувањето на податоци и да им се овозможи на разни институции да имаат директен пристап до ажурираните податоци.
Не е јасно дали овој проект ќе даде практични резултати во поглед на евидентирањето на државјани и гласачи.
МВР и Министерството за информатичко општество и администрација, кои се задолжени за спроведувањето на проектот за интероперабилност, укажаа дека МВР, институцијата која е одговорна за најголемото количество на податоци населението и евидентирањето на избирачи, користи информатичката платформа која е застарена и дека со цел да се зголеми интероперабилноста на податоците потребно е да се надгради информатичката технологија која ја користи МВР.
Се планира ДИК и ДЗС да се вклучат во проектот за интероперабилност на податоците во рамките на втората фаза на проектот.
д) Овластување за промена на податоци во Избирачкиот список
ДИК има надлежност да ја надгледува исправноста на податоците во Избирачкиот список.
Членот 42 (1) од Изборниот законик наведува дека ДИК врши запишување, дополнување и бришење во Избирачкиот список по службена должност врз основа на податоци од матичните книги, евиденцијата за живеалиште и за државјанството, други службени евиденции и со непосредно проверување.
Оваа одредба уредува дека ДИК врши измена на избирачкиот список врз основа на официјални податоци од матичните книги но истовремено и дава надлежност на ДИК да врши измени преку директно проверување.
Што се подразбира под „директно проверување“ не е сосема јасно.
Се чини дека ДИК работи врз основа на претпоставката дека запишувањето, дополнувањето и бришењето во избирачкиот список смее да се врши само врз основа на важечки податоци од матичните книги и евиденцијата на живеалиште.
Иако некои членови на ДИК потврдуваат дека ДИК има надлежност да врши промена на регистарот на гласачи преку непосредно проверување, се чини дека не постојат процедури за таквиот вид проверка.
Сепак тимот беше известен дека честопати во процесот на ажурирање на евиденцијата на избирачи и во случаите кога не се совпаѓаат податоците добиени од различните институции, точните податоци се утврдуваат преку непосредно проверување.
Мала е веројатноста дека ДИК ќе добие надлежност да врши промена на податоците во регистарот врз основа на непосредно проверување, како на пример посети од врата на врата, без притоа да се осигура дека податоците законски се исправни.
Сепак, недостига прецизно правно појаснување на оваа конкретна одредба.
Тимот дојде до заклучок дека ДИК врши делумна проверка на избирачкиот список и дека не се испробани сите можности да се извршат пребарувања во базата на податоци на регистарот на избирачи кои би можело да укажат на потенцијални проблеми врзани за регистрирањето на избирачи, како на пример невообичаено голем број на пријавени живеалишта во одредени области непосредно пред вториот круг на гласање, или невообичаено голем број на жители регистрирани на дадена адреса.
Во ситуација во која регистарот на избирачи се заснова само на законски важечки податоци од матичните книги и евиденцијата на живеалиште, податоците во избирачкиот список ќе бидат исто толку точни колку што се точни податоците во матичните книги и евиденцијата на живеалиште.
Оттука точноста на избирачкиот список директно е поврзана со евиденцијата во матичните книги и евиденцијата на живеалиште, при што инспекцијата на избирачкиот список истовремено de facto ќе претставува инспекција на работењето на институциите кои ги обезбедуваат податоците.
Во такви околности, ДИК може само да истакне можни проблеми во однос на добиените податоци за ажурирање на регистарот на избирачи, но истовремено не може да се смета за одговорна за неточните податоци во избирачкиот список сè додека тие потполно се совпаѓаат со податоците добиени од страна на надлежните институции.
ПОДОБРЕНО СОБИРАЊЕ И СПОДЕЛУВАЊЕ НА ПОДАТОЦИТЕ ВО ИДНИНА
Општо земено, правната рамка ги содржи сите потребни регулативи за да се води точна евиденција на витални настани, живеалиште, лични карти и патни исправи.
Надлежните органи може да размислат за ажурирање на подзаконските акти со цел и натаму да се подобри пријавувањето на живеалиште на граѓаните.
Би било од корист дополнително да се ревидираат и условите за издавање на патни исправи на граѓаните кои се со постојан престој во странство.
За потенцијални подобрувања може да се зборува и краткорочно до среднорочно гледано, но и долгорочно гледано.
Краткорочните активности треба да предизвикаат веднаш да се вложат напори за да се врати довербата на народот, додека пак долгорочно гледано, потребно е да се донесат одлуки врз основа на широк политички договор за да се воведе транспарентен систем на регистрирање кој ќе се спроведе систематски и кој ќе влева доверба и почит кај јавноста.
МОЖНИ КРАТКОРОЧНИ АКТИВНОСТИ
Со цел да се зголеми транспарентноста на регистрирањето на гласачи, како една од мерките за јакнење на довербата ДИК може да изготви збир на пребарувања во базата на податоци за да го анализира регистарот на избирачи за да ја согледа состојбата по локалните избори од 2013 год.
Анализата може да се заснова на збир на пребарувања преку кои регистарот на избирачи ќе се пребара за да се увиди дали постојат групи на лица со повеќе евиденции.
Пребарувањето може да се врши редовно од страна на ДЗС во име на ДИК.
Како појдовна точка за изработката на таквите пребарувања може да се искористи Анекс 2 од овој извештај (Можни пребарувања за идентификување на потенцијални групи со повеќе евиденции), кој не треба да се сфати како сеопфатен пример кој не може да се надополни.
Понатаму, ДИК исто така може да изработи информативен лист за да може редовно да понуди за секоја општина статистички податоци за бројот на новоиздадените лични карти и патни исправи, новите пријави и одјави на живеалишта и други факти кои се релевантни за составувањето на точен избирачки список.
Исто така треба да се размисли за внатрешна уредба на ДИК со која ќе се регулира дека ваквите пребарувања ќе се вршат на редовна основа и јавно ќе се објавуваат.
За време на јавниот увид во избирачкиот список, овие пребарувања може секојдневно да се вршат и резултатите може секојдневно да се објавуваат.
Имајќи предвид дека ваквата анализа би значела и надгледување на работењето на другите институции кои понудуваат податоци во процесот на регистрирање на гласачи, потребно е да се размисли за постепено исфрлање на барањето дека ДИК врши надзор и е одговорна за точноста на податоците, а одговорноста да се префрли на оние институции кои се должни да достават податоци за ажурирање на избирачкиот список.
Треба да се размислува и во насока на ревидирање на постојните законски и подзаконски акти кои се релевантни за евидентирањето на витални настани, државјанство и живеалиште во насока на ажурирање на застарените прописи и проценување на можностите за натамошно усогласување на правната рамка, имајќи ги предвид моменталните технологии за водење на соодветните регистри.
Со ваквото ревидирање исто така може да се потврди и дека не постои дуплирање на напорите за пренесување на податоците од надлежните институции до ДИК.12  Потребно е да се направат законски и практични измени за да се осигура дека граѓаните ќе ја исполнуваат должноста да пријават промена на живеалиште.
Со таа цел, треба да се размисли како да се промовираат стимули за да се поттикнат граѓаните навремено да пријават промена на живеалиште за да не се сведе сè на санкции.
За да се осигура дека пријавено е точно живеалиште, сопствениците на недвижен имот треба да имаат механизам за да го оспорат пријавувањето на живеалиште на нивниот имот доколку лицето повеќе не живее на тој имот или доколку е истечен договорот за закуп.
Во однос на соопштувањето на податоци за починати лица, треба да се размисли овие податоци да се проследуваат од страна на Управата директно до ДЗС сметајќи дека ваквиот канал за проток а податоци веќе постои.
Со оглед на тоа дека Управата ги проследува овие податоци исто така и до МВР, за да се подобри процесот на соопштување на податоци за починати лица, подрачните одделенија на Управата треба да го известуваат ДЗС за починатите избирачи само во периодот по распишувањето на изборите, почнувајќи од последното ажурирање на регистарот на избирачи добиен од страна на МВР па сè до датумот кога се заклучува избирачкиот список.
Потребно е да се размисли за склучување на конкретни договори за навремено и по службена должност да се информираат сите институции вклучени во составувањето на избирачкиот список за промена на имиња поради склучување на брак или развод, за да се наведе и „старото“ и „новото“ име на избирачот на избирачкиот список.
Промената на живеалиште подразбира и промена на документите за лична идентификација, што може да ги одврати луѓето да ја пријават промената на живеалиште.
Како резултат на тоа, тие лица ќе бидат распределени на избирачки места на локации каде de facto не живеат.
Личните карти или патните исправи треба да се користат само за да се утврди идентитетот на гласачот а адресата не мора да се смета како податок за идентитетот на лицето.
Треба да се размисли и за отстранување на условот за гласачите кои имаат постојано живеалиште во странство и кои ги исполнуваат своите права и одговорности каде што живеат да пријавуваат адреса на живеалиште во ПЈРМ.
Тие треба само да го пријават местото од кое потекнува семејството како доказ за поврзаност со земјата од која потекнуваат.
МОЖНИ ДОЛГОРОЧНИ АКТИВНОСТИ
Долгорочно гледано, Изборниот законик пропишува дека ДИК треба да ги изгради внатрешните капацитети да врши обработка на регистарот на избирачи за да ги чува податоците за избирачкиот список.
Со таа цел, ДИК треба да работи на изготвување на технички опис за спроведување на таквиот систем кој треба да ги опфати и соодветните човечки ресурси и да ги дефинира годишните оперативни трошоци пред да се премине на имплементација на системот.
Имплементацијата на ваквиот систем може да се процени од аспект на исплатливоста на водењето на регистар на избирачи паралелно со други регистри на државјани, а особено во споредба со постојниот регистар кој го води МВР, или некој друг регистар на граѓани кој допрва ќе се изготви во Управата.
За да се осигура точна распределба на гласачите на најблиските избирачки места, треба да се размисли да се надгради базата на податоци за улици и адреси која ја води Централниот регистар и истата да се трансформира во адресен регистар по пат на воведување на единствени дигитални кодови на ниво на број на куќа, влез и стан.
Со овој пристап и понатаму ќе се зајакне создавањето на уникатната врска помеѓу идентитетот на лицето и географската локација.
Како последица, регистарот на живеалишта ќе се заснова на регистарот на државјани кој ги содржи податоците за идентитетот на сите жители и на адресниот регистар во кој ќе се опфатени сите постоечки адреси.
Може да се размисли и да се даде приоритет на ДЗС и ДИК во проектот за интероперабилност на податоци, што во моментов игра важна улога во составувањето на избирачкиот список.
Исто така би можело да биде од корист во иднина да се процени колку е исплатливо да се води регистар на избирачи истовремено со регистрите на државјани кои ги води МВР или ќе ги води Управата под МП.
Во овој контекст, треба да се размисли дали овие две тела кои се законски надлежни за евидентирање за личните податоци на граѓаните треба да бидат одговорни и за составување на избирачкиот список врз основа на податоците кои веќе ги имаат, и дали треба да се постигне политички консензус за ваквата одлука.
Оваа проценка треба да ги земе предвид тековните подобрувања во управувањето со лични податоци преку проектот за воспоставување на електронски регистар на државјани, создавање на технички услови за интероперабилност на дигиталните податоци складирани во базите на податоци на надлежните институции и фактот дека ДИК нема овластувања да ги менува личните податоци во регистарот на избирачи доколку тие противречат на законски исправните податоци.
Друга алтернатива е потполно да се развијат капацитетите на ДИК за да ја преземе одговорноста за водење на регистарот на избирачи.
За ОБСЕ/ОДИХР
Канцеларијата за демократски институции и човекови права (ОБСЕ/ОДИХР) е главна институција на ОБСЕ за обезбедување помош на земјите членки „за обезбедување на целосно почитување на човековите права и основните слободи, за придржување кон владеењето на правото, за унапредување на начелата на демократијата и (…) за изградба, зацврстување и заштита на демократските институции, како и унапредување на толеранцијата во целото општество“ (Документ од самитот во Хелсинки од 1992 г.).
Ова се нарекува Човекова димензија на ОБСЕ.
ОБСЕ/ОДИХР со седиште во Варшава (Полска) беше создадена во 1990 г. како Канцеларија за слободни избори на Самитот во Парис, а започна со работа во мај 1991 г.
Една година подоцна, името на Канцеларијата беше променето за да го отсликува својот проширен мандат и да ги вклучи човековите права и демократизацијата.
Денес во своите редови вбројува кадар од 130 лица.
ОБСЕ/ОДИХР е водечка агенција во Европа во полето на набљудување на избори.
Секоја година таа го координира и го организира испраќањето на илјадници набљудувачи кои имаат за цел да оценат дали изборите во регионот на ОБСЕ се спроведуваат во согласност со Заложбите на ОБСЕ, другите стандарди за демократски избори и националното законодавство.
Нејзината единствена методологија обезбедува детална слика за целиот изборен процес.
Преку проекти за поддршка, ОБСЕ/ОДИХР им помага на земјите членки на ОБСЕ да ја подобрат својата изборна рамка.
Активностите за демократизација на канцеларијата вклучуваат: владеење на правото, законодавна поддршка, демократско владеење, миграција и слобода на движење и родова еднаквост.
ОБСЕ/ОДИХР секоја година спроведува одреден број специјално наменети програми за поддршка кои се стремат да ги развиваат демократските структури.
ОБСЕ/ОДИХР исто така им помага на нејзините земји членки во исполнувањето на нивните обврски во унапредувањето и заштитата на човековите права и основните слободи во согласност со заложбите на човековата димензија на ОБСЕ.
Ова се остварува преку работа со најразлични партнери заради градење соработка, капацитети и обезбедување експертиза за тематски области, вклучително и оние за човековите права, во рамките на борбата против тероризмот, унапредувањето заштитата на човековите права кај лица жртви на трговија со луѓе, едукација и обука за човекови права, следење на и известување за човековите права, како и женските човекови права и безбедност.
На полето на толеранцијата и недискриминацијата, ОБСЕ/ОДИХР им обезбедува поддршка на своите земји членки при зацврстувањето на нивниот одговор кон омразата и случаите на расизам, ксенофобија, анти-семитизам и други форми на нетолеранција.
Активностите на ОБСЕ/ОДИХР поврзани со толеранцијата и недискриминацијата се фокусираат на следниве области: законодавство; обука за органите на прогонот; следење, известување и проследување на справувањето со кривични дела и инциденти поврзани со омраза, како и едукациски активности за унапредување на толеранцијата, почитта и взаемното разбирање .
ОБСЕ/ОДИХР игра советодавни улога за нејзините земји членки по однос на нивните политики кон Ромите и Синтите.
Таа го унапредува градењето на капацитетите и вмрежувањето на заедниците на Ромите и Синтите и го поттикнува учеството на претставниците на Ромите и Синтите во органите за креирање на политиките.
Сите активности на ОБСЕ/ОДИХР се спроведуваат преку блиска координација и соработка со земјите членки на ОБСЕ, институциите на ОБСЕ и нејзините канцеларии на теренот, како и со другите меѓународни организации.
Повеќе информации се достапни на веб страната на ОДИХР (www.osce.org/odihr).
Канцеларија за демократски институции и човекови права на ОБСЕ
Набљудувачка мисија на изборите
Предвремени парламентарни избори 2011
поранешна југословенска Република Македонија
Периодичен извештај Бр. 1
6 мај – 15 мај
20 мај 2011
I. ИЗВРШНО РЕЗИМЕ
Собранието гласаше за своето распуштање на 15 април 2011, при што беа распишани предвремени парламентарни избори кои ќе се одржат на 5 јуни.
Ќе се избираат вкупно 123 пратеници, вклучително, за прв пат, по еден пратеник од трите новосоздадени изборни единици надвор од земјата.
Ова се први избори кои се спроведуваат откога се воведоа значителни измени на Изборниот законик во април 2011.
Измените се осврнаа на неколку од препораките кои претходно беа понудени од страна на ОБСЕ/ОДИХР, меѓутоа, неколку прашања кои подигаат загриженост остануваат неразгледани.
Шеснаесет политички партии и две коалиции ќе земат учество на претстојните избори.
Државната изборна комисија (ДИК) отфрли една листа на кандидати на политичка партија и една листа на кандидати на група избирачи.
Предизборниот период беше тензичен и одбележан со жестока реторика, при што двете коалиции меѓусебно се обвинуваа за сторени акти на заплашување на гласачите.
Официјалната 20-дневна изборна кампања започнува на 16 мај.
Неколку партии веќе активно започнаа да се промовираат себеси преку рекламирање во дневниот печат, на билборди и преку дистрибуција на изборни материјали.
ДИК објави дека ќе го разгледа прашањето околу предвременото започнување на изборни кампањи, само ако добие таков приговор од учесниците на изборите.
Во моментот на известување, не е поднесен ниту еден приговор.
Конечниот број на регистрирани гласачи изнесува 1.821.122, вклучително и 7.258 регистрирани гласачи кои гласаат надвор од земјата.
Избирачките списоци беа објавени за увид од страна на јавноста во период од 25 април до 4 мај, при што 18.662 гласачи извршиле увид во избирачките списоци во локални канцеларии, преку програма за пребарување на интернет и преку испраќање електронски пораки до канцеларијата на ДИК која беше воведена за таа намена.
Изборите се спроведуваат од страна на три нивоа на изборна администрација, кои ја вклучуваат ДИК, 84 Општински изборни комисии (ОИК) и 2.976 Избирачки одбори (ИО).
За прв пат, 36 дополнителни ИО ќе бидат испратени во дипломатските и конзуларните канцеларии во странство за да го спроведат гласањето надвор од земјата.
Седниците на ДИК се отворени за набљудувачите, медиумите и јавноста.
Оние седници кои ги набљудуваше Набљудувачката мисија за избори (НМИ) на ОБСЕ/ОДИХР беа мошне политизирани.
Дискусиите и гласањето се одвиваат строго според партиски линии, особено во присуство на медиумите.
Кога медиумите отсуствуваа од седниците дискусиите на ДИК беа порелаксирани и со поголем консензус.
Во земјата постојат голем број медиуми, а телевизиите се главен извор за црпење политички информации.
Советот за радиодифузија усвои правилници со кои се уредува медиумското покривање во текот на периодот кога трае изборната кампања, а за прв пат досега, исто така и предизборниот период.
НМИ на ОБСЕ/ОДИХР ги започна своите активности во Скопје на 6 мај, со главен тим сочинет од 12 членови.
На 9 мај, низ целата земја испрати вкупно 20 долгорочни набљудувачи.
II. ВОВЕД
Собранието гласаше за своето распуштање на 15 април 2011, при што беа распишани предвремени парламентарни избори кои ќе се одржат на 5 јуни.
Во очекување на официјална покана од Министерството за надворешни работи, Канцеларијата за демократски институции и човекови права на ОБСЕ (ОБСЕ/ОДИХР) испрати своја Мисија за проценка на потребите која престојуваше во Скопје од 5 до 7 април.
Врз основа на препораката на Мисијата за проценка на потребите на ОБСЕ/ОДИХР, на 6 мај2 беше воспоставена Набљудувачката мисија за избори (НМИ).
НМИ на ОБСЕ/ОДИХР, предводена од страна на Г-дин Џулијан Пил Јејтс, вбројува главен тим составен од 12 члена, сместен во Скопје и 20 долгорочни набљудувачи кои се распоредени на 10 места низ целата земја.
ОБСЕ/ОДИХР побара од нејзините земји членки да испратат 300 краткорочни набљудувачи кои ќе ги следат постапките на денот на изборите.
ОБСЕ/ОДИХР има набљудувано 11 избори во земјата.
III. ПОЛИТИЧКИ КОНТЕКСТ
Изборите на 5 јуни ќе бидат втори по ред предвремени парламентарни избори.
Овие избори беа распишани по продолженото бојкотирање на Собранието од страна на Социјалдемократскиот сојуз на Македонија (СДСМ), како и неколку други опозициски партии.
Бојкотот започна на 28 јануари, како одговор на замрзнувањето на сметките на четири медиуми, како дел од кривична истрага поврзана со сопственикот на А1 Телевизија.
На последните парламентарни избори одржани на 1 јуни 2008 г. Коалицијата предводена од Внатрешната македонска револуционерна организација – Демократска партија за македонско национално единство (ВМРО-ДПМНЕ) доби 63 собраниски мандати, Коалицијата Сонце предводена од СДСМ 27, Демократската унија за интеграција (ДУИ) 18, Демократската партија на Албанците (ДПА) 11 и Партијата за европска иднина (ПЕИ)
Потоа беше формирана владина коалиција од страна на Коалицијата предводена од ВМРО-ДПМНЕ, заедно со ДУИ и ПЕИ.
IV. ПРАВНА РАМКА И ИЗБОРЕН СИСТЕМ
Изборниот законик претставува највисок закон што ги уредува парламентарните избори.
Овој Законик беше изменет во април 2011 г. со мала предност на мнозинство гласови, при што опозициските партии го бојкотираа гласањето во Собранието.
Бидејќи најголем број од изборните рокови беа скратени за по пет дена во случај на спроведување предвремени избори, се постави прашање дали потребните подготовки и досегот на информациите до изборните чинители ќе можат да бидат спроведени навреме.
Изменетиот Изборен законик се осврнува на неколку препораки кои беа претходно понудени од страна на ОБСЕ/ОДИХР.
Меѓутоа, одреден број на случаи на загриженост остануваат неразгледани, вклучително и: кусата временска рамка за судовите и органите за спроведување на изборите да ги претресат и да одлучуваат по приговорите; забраната за поднесување на приговори по пошта; непојаснетото продолжување на уживањето на правата да се биде кандидат за оние кои веќе ги отслужиле своите казни за сторено кривично дело; како и ревидираните максимални износи на донации кои се даваат од трговските друштва за финансирање на изборните кампањи.
Вкупно 123 пратеници за Собранието ќе се избираат со мандат во траење од четири години.
120 пратеници ќе се избираат, според пропорционалниот изборен модел, во шест изборни единици, и за прв пат, по еден пратеник, според мнозинскиот изборен модел, од трите нови изборни единици за гласање надвор од земјата, во Европа и Африка, Северна и Јужна Америка, како и од Австралија и Азија.
Транспарентноста на финансирањето на кампањите беше подобрено со воведување на условот партиите да поднесуваат до ДИК, Државниот завод за ревизија и Државната комисија за спречувањеe корупција, периодични извештаи за нивните трошоци за изборните кампањи.
Таквите извештаи потоа мора да бидат објавени на веб-страниците на овие институции.
Меѓутоа, не се предвидуваат никакви рокови за потврдување на извештаите кои се поднесени пред денот на изборите.
V. ИЗБОРНА АДМИНИСТРАЦИЈА
Изборниот законик предвидува три нивоа на изборна администрација кои ја вклучуваат ДИК, 84 Општински изборни комисии (ОИК), 2.976 Избирачки одбори (ИО) во земјата, како и до 50 ИО за гласањето надвор од земјата, сместени во дипломатските и конзуларни претставништва во странство.
ДИК е постојан орган чиј состав се именува од страна на Собранието со мандат во траење од четири години.
ДИК има 7 члена и е одговорна за надгледување на општите подготовки на изборите.
Претседателот на ДИК и два нејзини члена се именуваат од страна на парламентарните опозициски партии, додека Потпретседателот и трите преостанати членови се именуваат од страна на владеачките партии.
Сегашниот состав на ДИК беше именуван во 2008 г, меѓутоа, Претседателот поднесе оставка на 23 февруари 2011, при што на 12 април Собранието именуваше негов наследник.
Седниците на ДИК се отворени за меѓународните и за домашните набљудувачи од организациите на граѓанското општество, како и за медиумите.
Седниците на ДИК што досега беа набљудувани се покажаа мошне политизирани.
Дискусиите и гласањето се одвиваа строго според партиски линии, особено кога медиумите беа присутни.
Кога медиумите отсуствуваа од седниците, дискусиите на ДИК беа порелаксирани и одлучувањето се одвиваше со поголем консензус.
Општинските изборни комисиисе одговорни за надгледување на изборната постапка во секоја од општините.
Тие се професионални органи составени од по пет члена, а членството се избира по случаен избор од редовите на државните службеници и кадарот од јавните служби.
Сите членови на ОИК се новоназнечени на 26 април со мандат во траење од пет години.
Избирачките одбори се одговорни за посебни избирачки места пред и на денот на изборите.
Членовите на Избирачките одбори се прави преку мешовит модел на професионалци и политички назначени членови, при што по еден член се номинира од страна на владејачките политички партии, по еден од опозициските, а трите останати, по случаен избор, од редовите на кадарот што работи во јавните служби.
Сите органи за спроведување на изборите од пониско ниво го следеа начелото за „соодветна и правична“етничка и родова застапеност.
Меѓутоа, ДИК во својот состав вбројува само една жена.
ДИК спроведе програма за задолжителна обука за изборните комисии од пониските нивоа, која започна на 4 мај и која ги вклучи и Избирачките одбори коиќе одат на избирачките места да го спроведат гласањето надвор од земјата.
VI. ИЗБИРАЧКИ СПИСОК
Одговорноста за ажурирање и за одржување на Избирачкиот список и припаѓа на ДИК.
Јавниот увид на извадоците од Избирачкиот список се случи во период од 24 април до 4 мај.
Извадоците беа достапни за увид во регионалните и локалните канцеларии на ДИК, на програмата за пребарување на веб-страницата на ДИК и преку испраќање електронска порака до посебна канцеларија на ДИК.
Според информациите кои беа објавени на веб-страницата на ДИК, 18.662 лица извршиле увид во своите податоци во текот на овој период, од кои, 42 лица биле ново запишани, 756 биле избришани по службена должност,8 6 починати лица биле избришани на барање на граѓани, биле побарани 210 промени на личните податоци од страна на граѓани и 24 лица се пријавиле да бидат запишани, но нивните барања биле отфрлени.
ДИК на 15 мај објави дека конечниот Избирачки список за Парламентарните избори 2011 содржи 1.821.122 гласачи, што е околу 29.000 повеќе во споредба со Претседателските и локалните избори од 2009.
Вкупно 7.258 лица се регистрирале за гласање надвор од земјата.
4.653 во Изборната единица седум која ја опфаќа Европа и Африка, 1.832 во Изборната единица осум која ја опфаќа Северна и Јужна Америка и 773 во Изборната единица девет, која ја опфаќа Австралија и Азија.
VII. КАНДИДАТИ И АТМОСФЕРА НА КАМПАЊАТА
На Парламентарните избори може да учествуваат кандидати кои се предлагаат од политички партии, коалиции на политички партии или пак од независни кандидати предложени од страна на групи избирачи.
До ДИК, до истекот на рокот на 5 мај, беа поднесени Листи на кандидати од страна на две поголеми коалиции, едната предводена од страна на СДСМ, а другата од страна на ВМРО-ДПМНЕ,10 како и шеснаесет политички партии кои ќе се натпреваруваат на овие избори.
ДИК ги отфрли Листите на кандидати на една политичка партија и една група избирачи.
Иако официјалниот почеток на изборната кампања е 16 мај, политичката клима изгледаше на места остра, со користење на жестока реторика, особено од страна на коалициите предводени од ВМРО-ДПМНЕ и СДСМ, кои меѓусебно се обвинуваа за незаконско однесување, во обид да повлијаат врз слободата на избор на граѓаните.
Постоеја широко распространети обвинувања за упатени закани против државни службеници за нивно отпуштање од работното место во случај ако не обезбедат одреден број на гласови во полза на владејачката коалиција.
На НМИ на ОБСЕ/ОДИХР и  беа доставени документи од неколку извори кои ги содржеа таквите обвинувања.
Обете партии објавија документи со списоци со имиња на лица врз кои наводно се вршеле притисоци да гласаат за политичкиот противник.
ВМРО-ДПМНЕ извести дека ќе покрене тужби против А1 Телевизија поради емитување на вест за наводно заплашување, како и против СДСМ за наводно поткупување гласачи.
Атмосферата се чини дека е потивка во политичката арена на етничките Албанци.
Двете традиционални ривалски партии, ДУИ и ДПА на 4 мај потпишаа Изборен пакт, при што се обврзаа да спроведат демократски изборен процес, да се воздржуваат од користење говор на омраза, омаловажување и провокации, како и да ги признаат изборните резултати.
За прв пат на овие избори ќе се натпреваруваат две нови етнички албански партии, Нова демократија (НД) и Национална демократска преродба (НДП).
На 12 мај сите политички партии го потпишаа Кодексот за однесување.
Потписниците се обврзаа да ги унапредуваат демократските избори, климата на толеранција и јавно да го осудуваат насилството и заплашувањето.
Неколку партии веќе започнаа активно да се претставуваат себе си, пред официјалниот почеток на изборната кампања.
Случаите на предвремено започнување со изборната кампања вклучија платени двострани реклами во неколку дневни весници, линкови до видео материјал поврзан со кампањата објавени на интернет страници на дневни весници, како и дистрибуција на промотивен материјал.
Во Скопје исто така се појавија и билборди, некој од нив со порака „Дали сте за победа“ со заокружување на зборот Да,12 а други пак со пораки за поддршка на одредени политички партии.
ДИК објави дека ќе го разгледа прашањето за предвременото започнување на изборните кампањи, но само ако до нејзе бидат упатени приговори од страна на кандидатите.
До моментов во ДИК нема пристигнато ниту еден приговор во врска со ова.
VIII. МЕДИУМИ
Голем број медиуми постојат во земјата, вклучително и 14 национални, 12 сателитски и 130 регионални ТВ и радио станици, како и 10 дневни весници.
Телевизиите се главниот извор на политички информации, додека пак националните радиодифузери доминираат на пазарот за рекламирање.
Медиумското покривање на изборните кампањи е уредено во Изборниот законик, како и Законот за радиодифузна дејност.
Исто така, Советот за радиодифузија (СР) усвои правилник кој го уредува медиумското покривање во текот на периодот на изборните кампањи, а за прв пат, уште еден правилник кој го уредува периодот пред започнување на кампањата.
СР го надгледува придржувањето на радодифузерите на законодавството и на правилниците.
Од 15 април, овој орган врши мониторинг на 16 национални медиуми.
Со официјалното започнување на кампањата на 16 мај, СР има намера да ја следи работата на 154 радиодифузери.
Во текот на известувачкиот период СР покрена прекршочни постапки против Канал 5 ТВ и А1 ТВ, поради необезбедување на сите потребни информации при објавување на резултати од анкети за јавното мислење, како и против ТВ Алб за емитување платена политичка програма пред официјалниот почеток на периодот на изборната кампања.
Исто така беа упатени известувања до четири медиуми (МТВ 1, Канал, А1 телевизии и Радио Метрополис) во кои се вели дека објавувањето на реклами платени платени од државни институции е забрането по распишување на изборите.
Член 76(а) од Изборниот законик поставува услов дека Јавниот радиодифузен сервис, Македонската радио телевизија (МРТ), на сите кандидати да им додели во програма, бесплатен простор.
На 10 мај МРТ одлучи да му додели на секој кандидат на изборите по 3 минути простор за секоја изборна единица, каде партијата/коалицијата учествува во изборната трка.
Во законот не се одредува времето кога таквиот бесплатен простор треба да се додели.
МРТ реши на кандидатите да им го додели времето меѓу 16:00 и 16:30 ч., што јасно излегува од ударните гледачки термини.
Исто така, МРТ планира да организира 14 дебатни емисии за изборните кандидати, со траење од по 90 минути.
Мониторингот на медиумите на НМИ на ОБСЕ/ОДИХР се врши во два периода: првиот од 9 до 15 мај, го вклучи периодот пред официјалниот почеток на кампањата.
Вториот пак период ќе го покрие официјалниот период на изборната кампања од 16 мај до 3 јуни.
Мониторингот на медиумите се врши според квантитативни и квалитативни анализи на ударните термини на две јавни и пет приватни телевизии, како и пет дневни весници.
IX. ПРИГОВОРИ И ЖАЛБИ
Изборниот законик ги уредува различните правни лекови за заштита на избирачките права, вклучувајќи ги и жалбите по прашања поврзани со регистрирање на гласачите, жалбите по одбиени барања за регистрација на гласачите, приговорите поврзани со прекршувања на изборната кампања, како и изборните резултати.
Сите такви приговори и жалби потпаѓаат под надлежност на различни жалбени органи.
ДИК е надлежна за разгледување на приговорите на кандидатите и гласачите во врска со изборните постапки.
Одлуките на ДИК може да бидат обжалени пред Управниот суд.
Приговорите по неправилности поврзани со кампањите се поднесуваат до основните судови, чии одлуки може да се обжалуваат пред Апелациониот суд.
Приговорите поврзани со кривични дела исто така се поднесуваат до основните судови, а жалба по одлука на судовите се упатува до Апелациониот суд.
Натамошната жалбена постапка може да се продолжи пред Врховниот суд, кој претставува последна судска инстанца.
Државниот обвинител има мандат да покренува кривични истраги секогаш кога ќе прими известување за сторено дело против изборите.
Во периодот за кој известуваме во извештајов, ниту еден формален приговор, во врска со Избирачкиот список или регистрацијата на кандидатите, не беше поднесен до органите.
На 11 мај, Државниот обвинител покрена истрага во врска со наводен случај на заплашување сторен од ВМРО-ДПМНЕ, за што беше известено во медиумите.
Државниот обвинител ја информираше НМИ на ОБСЕ/ОДИХР дека случајот ќе се води по итна постапка и дека истиот ќе биде разјаснет пред денот на изборите.
X. АКТИВНОСТИ НА
НМИ на ОБСЕ/ОДИХР  НМИ на ОБСЕ/ОДИХР започна со своите активности во Скопје на 6 мај со својот Главен тим сочинет од 12 членови.
НМИ на ОБСЕ/ОДИХР до моментов се сретна со Премиерот, Министерот за правда, Министерот за внатрешни работи, Министерството за надворешни работи, лидерите на сите поголеми политички партии, медиумите, групите на домашни набљудувачи, вршителот на должност Шеф на Мисијата на ОБСЕ во Скопје, како и амбасадорите на земјите-членки на ОБСЕ.
Првиот Брифинг за дипломатската заедница ќе се одржи на 16 мај.
Парламентарното собрание на ОБСЕ (ПС на ОБСЕ), како и Парламентарното собрание на Советот на Европа, ќе испратат набљудувачки делегации за следење на денот на изборите.
Претседавачот на ОБСЕ го назначи Г-дин Роберто Батели, кој е специјален претставник на ПС на ОБСЕ за југоисточна Европа, за Специјален координатор кој ќе ја предводи Мисијата на краткорочни набљудувачи на ОБСЕ за овие избори.
Канцеларија за демократски институции и човекови права на ОБСЕ
Набљудувачка мисија на изборите
Предвремени парламентарни избори 2011
поранешна југословенска Република Македонија
ПЕРИОДИЧЕН ИЗВЕШТАЈ Бр. 2
16 мај – 23 мај 27 мај 2011
I.  РЕЗИМЕ
Подготовките за изборите се чини дека се навремени покрај одредени доцнења кај Државната изборна комисија (ДИК).
ДИК работеше на транспарентен начин, но сеуште не постигнала консензуален стил на одлучување по спорни прашања.
Општинските изборни комисии (ОИК) се главно подготвени за изборите.
Меѓутоа, сите ОИК се пожалија дека не им биле префрлени средства од ДИК, што резултираше со тоа одредени претседатели на ОИК да користат свои средства за да го поддржат работењето на Општинските изборни комисии.
Обуката за комисиите од понизок ранг е во тек.
Иако ДИК објави прирачници кои даваат упатства за ОИК и за ИО, соодветна законска регулатива во врска со ова сеуште недостасува.
Кампањата официјално започна на 16 мај, и оттогаш главно се одвива со низок интензитет, особено надвор од Скопје.
Острата реторика увидена во периодот пред официјалниот старт на кампањата, беше повторно забележана.
Кампањите главно се спроведуваат преку држење митинзи низ целата земја.
Само мал број партии користат билборди и плакати, додека пак другите кандидати користат помали настани и спроведуваат кампања „од-врата-на-врата“.
Ова е особено поради недостатокот на финансиски средства.
Иако медиумите, до сега, им обезбедија на гласачите широко покривање на кампањата, првичните резултати од мониторингот на медиумите што го спроведува НМИ на ОБСЕ/ОДИХР укажуваат дека најголем број од радиодифузерите, во голема мера, следат партиски уредувачки политики.
Досега, еден формален приговор беше поднесен до ДИК во врска со рано спроведување на кампања.
Најголем број од кандидатите на изборите усно ги изнесоа своите приговори, не поднесувајќи формални писмени приговори.
НМИ на ОБСЕ/ОДИХР продолжува да ги следи претходните обвинувања за извршен притисокот врз државните службеници да ја дадат својата поддршка на владејачките партии, на овие избори.
II. ИЗБОРНА АДМИНИСТРАЦИЈА
Наспроти задоцнувањата во врска со одредени изборни рокови, подготовките за изборите се чини дека се навремени.
Државната изборна комисија (ДИК) продолжи да работи на транспарентен начин.
Колегијалноста и консензуалноста на работењето пак, зависат од прашањата за кои се дискутира и од тоа дали медиумите се присутни во ДИК.
Гласањето по политички чувствителните прашања се спроведува според партиски линии.
ДИК усвои и објави два прирачника за обука, еден за Општинските изборни комисии и еден за Избирачките одбори (ИО).
ДИК ја информираше НМИ на ОБСЕ/ОДИХР дека има намера да ги усвои сите упатства за изборната постапка од Претседателските и локалните избори од 2009 г. кои ќе важат и за претстојните избори.
Меѓутоа, сè досега, ДИК не го стори тоа, така што Прирачниците ќе претставуваат замена на регулативата за работењето на Општинските изборни комисии и Избирачките одбори.
Задолжителната обука на Избирачките одбори е во тек.
ДИК допрва треба да донесе одлука во врска со изгледот на гласачките ливчиња, како и за бројот на гласачки ливчиња кои треба да се отпечатат и да се достават до Општинските изборни комисии.
Набљудувачите на НМИ на ОБСЕ/ОДИХР известија дека Општинските изборни комисии се главно подготвени за изборите.
Меѓутоа, сите се пожалија дека од ДИК не им биле префрлени средства.
Ова резултираше во состојба во одредени ОИК, при што претседателите користеа свои средства за да го поддржат функционирањето на Општинските изборни комисии.
ДИК до 24 мај планираше да започне со кампања за едукација на гласачите која ќе вклучи видео спотови кои опфаќаат три области: постапка на гласање, неправилности на денот на изборите, како и видео спот за охрабрување на гласачите да излезат на гласање.
III. АТМОСФЕРА НА КАМПАЊАТА
Кампањата официјално започна на 16 мај, на тивок начин, но со значително ниво на недоверба меѓу најголемите партии од двете коалиции, предводени од Внатрешната македонска револуционерна организација – Демократска партија за македонско национално единство (ВМРО-ДПМНЕ), од една страна и Социјалдемократскиот сојуз на Македонија (СДСМ), од друга.
Досега, спроведувањето на кампањите, во голем дел, е во форма на спроведување митинзи низ земјата,4 но во друга смисла пак, во главно се одвива со низок интензитет, особено надвор од Скопје.
Само ВМРО-ДПМНЕ во голем број користи билборди и партиски плакати.
Останатите кандидати укажаа дека нема да користат билборди и плакати, туку дека ќе спроведуваат помали настани и кампања „од-врата-на-врата,“ особено поради недостатокот на финансиски средства.
Иако партиите во главно уживаа во слободата да одржуваат митинзи, постоеја одделни случаи кога нивните барања за користење на јавни простори им беа одбивани.
Во неколку општини партиите, до кабинетите на градоначалниците, доставиле барања за добивање дозвола за организирање јавни средби, иако Изборниот законик поставува само услов за доставување на известување до локалните канцеларии на Министерството за внатрешни работи.
На 19 мај, Градоначалникот на скопската општина Центар им го одби барањето за митинг на СДСМ кој планираа да се одржи во центарот на градот, со објаснување дека еден од јавните паркови може да биде оштетен.
Исто така, овој градоначалник писмено ја информираше партијата дека единствените митинзи за кои ќе била издавана дозвола, ќе биле оние кои ќе се одржувале пред канцелариите на партиите.
Одредбите од Изборниот законик во кои се одредува дека општините мораат да одредат бесплатни места за поставување на материјал од кампањите се спроведуваат на недоследен начин.
Во одредени општини беа одредени такви места, но во други пак не беа одредени таквите места.
Во други општини бесплатниот простор беше распределен според постигнат договор меѓу партиите.
Иако најголем дел од лидерите на партиите известија за нивната намера да спроведуваат позитивна кампања, острата реторика, која беше увидена во периодот пред официјалното започнување на кампањата, беше повторно утврдена, главно меѓу ВМРО-ДПМНЕ и СДСМ.
НМИ на ОБСЕ/ОДИХР исто така увиде говорници на Демократската унија на Албанците (ДУA) во Тетово, како и лидерот на Демократската партија на Албанците (ДПА) Мендух Тачи во општините Дебриште и Долнени дека користат подгревачки јазик за напаѓање на актуелната влада.
Неколку партии го покренаа прашањето околу непојаснетото одвојување на владините од партиските активности.
НМИ на ОБСЕ/ОДИХР продолжува да ги следи претходните обвинувања за извршен притисокот врз државните службеници да ја дадат својата поддршка на владејачките партии, на овие избори.
Премиерот Никола Груевски на 19 мај, испрати отворено писмо со реакција за широко распространетите обвинувања за вршење притисоци врз вработени во државната администрација.
Во писмото тој побара сите вработени во јавната администрација да ја гарантираат слободата на избирање и изјави дека сите оние кои ќе се обидат да вршат притисок врз своите вработени, ќе ги трпат санкции, без разлика на нивната политичка припадност.
IV. МЕДИУМИ
Од една страна, медиумите, до сега, на гласачите им обезбедија опширно покривање на кампањата, но најголем дел од радиодифузерите, кои ги следи НМИ на ОБСЕ/ОДИХР, се чини дека во голема мера, следат партиски уредувачки политики.
Сè на сè, недостасуваше критичка анализа и оценка, а постоеше и често мешање на фактите и коментарите.
Во текот на периодот пред официјалниот почеток на кампањата, па сè досега, јавните МТВ-1 и МТВ-2, како и Сител ТВ, а во помала мера и Канал 5 ТВ, претставуваа кандидати кои се на позиции во Владата, во својство на владини претставници на настани поврзани со кампањата, при што не успеаја да направат разлика меѓу улогата на кандидати и улогата владини претставници.
Јавниот радиодифузер ја исполни својата законска обврска да им додели на политичките партии беспатно време во етерот, така што, досега, тринаесет партии ја искористија оваа можност.
Исто така, МТВ-1 постапи според условот наложен во Правилникот на Советот за радиодифузија да „бидат покриени активностите на сите учесници во изборниот процес,“ преку создавање на специјална програма „Изборна хроника,“ која обезбеди детално покривање на активностите на кампањите на кандидатите.
Меѓутоа, доделеното бесплатно време и програмата „Изборна хроника,“ беа емитувани надвор од ударниот термин, со што значително се ограничи нивната потенцијална гледаност.
МТВ-1 првично објави дека ќе емитува 14 деведесет-минутни дебатни емисии за изборните кандидати.
Меѓутоа, поради технички проблеми, МТВ-1 најави дека ќе го одложи почетокот на дебатните емисии.
Во текот на периодот за кој известуваме ниту една дебатна емисија, од четирите закажани, не беше емитувана.
Одреден број приватни телевизии исто така организираа дебатни емисии меѓу различните политички партии.
ВМРО-ДПМНЕ најави дека нема да учествува во ниту една дебатна емисија.
Првичните индикации од медиумскиот мониторинг на НМИ на ОБСЕ/ОДИХР на кампањата, укажуваат дека, во ударниот термин, во вестите, МТВ-1 била наклонета кон коалицијата предводена од владејачката ВМРО-ДПМНЕ, при што политичкото и изборното известување било главно со позитивен или неутрален тон.
Наспроти ова, опозициската коалиција, предводена од СДСМ, добила помало покривање, а таквото известување во главно било со негативен тон.
МТВ-1 им додели приближно половина од своето време во ударните вести на активностите на владините претставници, вклучително и на оние кои се кандидати, со користење на главно позитивен тон.
Ова е спротивно на законските обврски на МТВ-1 кој е јавен радиодифузен сервис13.
Приватните телевизиски канали Сител и Канал 5 во главно, усвоија сличен пристап на оној на МТВ-1.
Наспроти ова, А1 Телевизија, која на почетокот на кампањата објави дека ќе ги поддржи опозициските партии на изборите, во своите информативни емисии обезбеди опширно покривање на критиките упатени кон владините претставници, како и на коалицијата предводена од ВМРО-ДПМНЕ.
Телма ТВ имаше побалансиран пристап, но сепак беше главно критична кон коалицијата предводена од ВМРО-ДПМНЕ.
Програмите на албански јазик на МТВ-2 и приватниот ТВ канал Алсат-М посветија повеќе време за покривање на етнички албанските партии, но исто така ги покрија и активностите на поголемите коалиции.
Тонот на покривањето на кампањата од страна на МТВ-2 беше главно позитивен кон владата.
Покривањето на главните изборни кандидати на Алсат-М ТВ беше главно неутрално.
Досега, мал број партии го искористија екстензивно платеното рекламирање.
ВМРО-ДПМНЕ е единствената партија која се рекламираше на Канал 5 и на Сител.
Рекламите на СДСМ и на Внатрешната македонска револуционерна организација – Народна партија (ВМРО-НП) беа прикажани на А1 Телевизија, додека рекламите за кампањите на Демократската унија за интеграција (ДУИ) и Нова демократија се прикажуваа на Алсат-М, а тие пак на коалициите предводени од ВМРО-ДПМНЕ и СДСМ, на ТВ Телма.
Додека сите медиуми, до сега, го почитуваа 10-минутното ограничувањето за политичко рекламирање на час, по партија, постоеја одреден број случаи кога една политичка реклама траеше и до 20 минути, при што се искористуваше дозволеното време од следните часови.
V. ПРИГОВОРИ И ЖАЛБИ
Ниту еден официјален приговор не беше поднесен до судовите иако одреден број кандидати на изборите искажаа приговори до долгорочните набљудувачи на НМИ на ОБСЕ/ОДИХР во врска со заплашувања, притисоци врз државни службеници, како и попречување на спроведувањето на активностите од кампањите.
Соговорниците на НМИ на ОБСЕ/ОДИХР ова го припишуваа на недостатокот на доверба во надлежните органи.
ДИК на 16 мај ја разгледа информацијата доставена од страна на партијата на Демократската десница во врска со случаи на заплашување.
ДИК одлучи дека случајот не е во нејзина надлежност и го препрати до Јавниот обвинител како соодветен орган.
Народниот правобранител исто така го охрабри Јавниот обвинител, итно да ги истражи околностите во врска со случајот.
Јавното обвинителство ја информираше НМИ на ОБСЕ/ОДИХР дека истрагата е сеуште во тек.
Во врска со еден друг случај кој вреди да се спомене, на 19 мај Јавниот обвинител за Битола го отфрли случајот против ВМРО-ДПМНЕ за наводни сторени заплашувања врз вработени во јавниот сектор.
Меѓутоа, само двајца вработени биле испрашувани пред да се затвори истрагата, со што се подигна загриженоста околу ефикасноста на таквата истрага.
На 19 мај НМИ на ОБСЕ/ОДИХР беше информирана од страна на СДСМ дека СДСМ поднел официјален приговор до ДИК, со обвинение против ВМРО-ДПМНЕ за предвремено започнување со изборната кампања.
Министерството за внатрешни работи извести за 13 случаи на оштетување на партиски штабови.
Беа покренати истраги во врска со ова, но сеуште ниту еден од сторителите не е идентификуван.
На 20 мај, канцеларијата на Народниот правобранител отвори бесплатна телефонска линија каде граѓаните можат да пријавуваат случаи на кршење на нивните избирачки права.
Народниот правобранител ќе започне и со кампања за подигање на свеста, при што ќе ги поттикнува граѓаните да ги пријавуваат сите случаи на притисок или заплашување.
Шест адвокати во канцеларијата на Народниот правобранител ќе ги разгледуваат таквите случаи и ќе ги препраќаат до соодветните државни институции, со цел тие да преземат соодветно дејство.
VI. ДОМАШНИ И МЕЃУНАРОДНИ НАБЉУДУВАЧИ
Изборниот законик дозволува следење на целиот изборен процес, како од домашни, така и од страна на меѓународни набљудувачи.
Правата и обврските на сите набљудувачи се уредени во Кодексот за набљудување, усвоен од страна на ДИК.
Граѓанската организација МОСТ планира да распореди околу 3.600 набљудувачи на денот на изборите со цел да покрие дури 70 отсто од избирачките места, со околу 1.200 набљудувачи кои ќе спроведуваат паралелно сумирање на резултатите во 10 отсто од избирачките места.
Двете коалиции ја искажаа својата намера да распоредат на терен овластени претставници за набљудување на сите избирачки места на денот на изборите.
VII. АКТИВНОСТИ НА НМИ на ОБСЕ/ОДИХР
Во текот на периодот на известување, НМИ на ОБСЕ/ОДИХР продолжи со своите редовни активности, при што се сретна со Претседателот на државата, министрите, државните претставници, претставниците на партиите и кандидатите, органите за спроведување на изборите, претставниците на судовите, претставниците на медиумите и на граѓанските организации, како и со дипломатските мисии.
Шефот на НМИ на ОБСЕ/ОДИХР, Г-дин Џулијан Пил Јејтс исто така се сретна со Г-дин Роберто Батели, Специјалниот претставник на делегацијата на Парламентарното собрание на ОБСЕ и Специјален Координатор на Краткорочните набљудувачи на ОБСЕ и со Г-дин Жан Шарл Гардето, Шеф на Парламентарното собрание на Советот на Европа при нивната предизборна посета во Скопје.
Вториот брифинг за дипломатската заедница ќе се одржи на 30 мај.
Долгорочните набљудувачи ќе продолжат да ги набљудуваат изборните подготовки и кампањата, во сите региони, а тие исто така се во подготовка за распоредувањето на терен на краткорочните набљудувачи.
Венецијанската комисија на Советот на Европа и ОБСЕ Канцеларијата за демократски институции и човекови права (ОБСЕ/ОДИХР) го разгледа Изборниот законик на "поранешна Југословенска Република Македонија", заедно со измените и дополнувањата усвоени во октомври 2008.
Сегашното мислење е разработено според Резолуцијата 1320 (2003) на Парламентарното собрание на Советот на Европа, која ја повикува Венецијанската комисија да формулира мислења во врска со можните подобрувања на законодавството и практиките во одредени земји-членки или земјите-кандидати.
Најновите измени вклучуваат промени во барањата за одѕив на гласачите на претседателските избори, гласањето надвор од земјата, регистрација на гласачите, финансирање на кампањата и постапките по приговори и тужби.
Некои од измените се засноваат на работниот текст на нацрт измени на Изборниот законик, кој беше разгледан од страна на Венецијанската комисија и ОБСЕ/ОДИХР во 2007 година (Cdl-AD (2007) 012).
Сегашното мислење треба да се има во предвид заедно со овој документ и другите релевантни Заеднички мислења (види параграф 4).
Многу од коментарите на претходните текстови се земени во предвид, но и покрај тоа постојат и други кои треба да се решат.
Не сите се опфатени во овој документ.
Овој документ е усвоен од страна на Советот за демократски избори на 29-от состанок (Венеција, 11 јуни 2009) и од страна на Венецијанската комисија на 79-та пленарна седница (Венеција, 12 - 13 јуни 2009 година)
Член 7(2) утврдува ограничување на правото да бидат избрани граѓани кои со правосилна судска одлука биле осудени на безусловна казна затвор од најмалку 6 месеци.
Тоа е широко ограничување; треба да биде јасно дека казна за кривично дело кое е веќе еднаш отслужено, не треба да ги ограничува основните права како правото да се избира и да се биде избран, затоа што тоа нема да биде во согласност со принципот на пропорционалност и на тој начин би можело да го крши правото наведено во член 3 на 1-виот Протокол на EЦХР како и член 7(5) на Копенхагенскиот документ на ОБСЕ.
Со членовите 6 и 7 не се дозволува странците да гласаат или да се кандидира за избор во општинскиот совет и градоначалнички места.
Препорачливо е да се обезбеди правото на глас и право на кандидатура на странците кои подолг период имаат живеалиште во општината, меѓу другото, за да се биде во согласност со Конвенцијата за учеството на странците во јавниот живот на локално ниво на Советот на Европа (член 6).
Според тоа се препорачува правото на глас на локалните избори да се овозможи по одреден период на престој, обично 5 години.
Според последните измени на Уставот, за претседател во првиот круг е избран кандидат, доколку тој/таа добие апсолутно мнозинство на гласови од сите регистрирани гласачи.
Доколку не, вториот круг се одржува меѓу двајцата кандидати со најмногу освоени гласови, а оној кој ќе добие повеќе гласови е избран за претседател, под услов да гласаат повеќе од 40% од регистрираните гласачи.
Доколку одѕивот на гласачите во вториот круг е помал од 40%, изборите мора да се повторат.
Необично високиот праг за победа на изборите во првиот круг (50% од регистрираните гласачи) е отстапка од повообичаеното правило за повеќе од 50% од важечките дадени гласови.
Сегашната одредба се чини непотребно силно барање и значи дека вториот круг може да биде неопходен, дури и кога еден кандидат ќе ги порази сите други кандидати со голема разлика (во првиот круг).
Правната рамка може да биде променета, на пример, да пропише дека кандидат е победник во првиот круг доколку мнозинството од сите регистрирани гласачи излезат (или дури 40%) при што кандидатот добива повеќе од 50% од важечките гласови.
Ова имплицира уставни измени.
Како што е констатирано, со уставен амандман одѕивот на гласачите како услов за валидност на вториот круг од претседателските избори е намален од 50% на 40%.
Претходните препораки многу јасно сугерираат овој услов да се отстрани, затоа што може да доведе до циклус на избори кои нема да успеат.
Ако постоењето на праг на одѕивот на гласачите се смета за корисен за кредибилитетот на изборниот процес, ваквата мерка се препорачува само за првиот круг.
Законикот треба да ја предвиди околноста во случај кога еден кандидат за избор за градоначалник или претседател ќе се повлече меѓу двата круга на гласање.
Веројатно, барем за претседателските избори, во согласност со член 81 од Уставот, вториот круг на изборите ќе продолжи со преостанатиот кандидат кој сепак ќе треба да го добие потребното мнозинство гласови.
Со Законикот би можело да биде разјаснето ова прашање, вклучително и за избор на градоначалник.
Исто така, во член 121 од Законикот не се повторува уставната одредба во врска со условот за потребен одѕив во вториот круг.
Во Уставот се вели, "за претседател е избран кандидатот кој добил мнозинство од гласовите на избирачите кои гласале, доколку гласале повеќе од 40% од избирачите."
Законски кажано не е потребно да се повторува она што е веќе пропишано со Уставот, но за да биде појасно би било добро ова сеопфатно правило да биде исто така наведено во Законикот.
Законикот, исто така би можел да биде попрецизен што се подразбира под "избирачите кои гласале" односно да се појасни дека тоа ги опфаќа оние кои го дале својот глас, вклучувајќи ги и неважечките ливчиња.
Од 1 септември 2009 година, кога ќе стапат на сила новите одредби во Законикот, гласачите со привремен престој во странство ќе можат да се регистрираат и да гласаат во дипломатско-конзуларните претставништва.
Член 2 од Законикот ги дефинира граѓаните, кои се "привремено во странство" како оние кои:
имаат регистрирано последно живеалиште во Републиката но на денот на изборите привремено престојуваат во странство, доколку периодот на престој трае помеѓу три месеци до една година, или престојувале во странство подолго од една година и се регистрирани за привремен престој во странство кај надлежната институција.
Во овој момент, загриженоста изразена во претходното Заедничко мислење4 останува валидна во делот дека гласање ќе им биде дозволено само на оние граѓани кои престојуваат во странство помеѓу три месеци и една година, или кои се регистрирани за привремен престој во странство.
Ова би можело да се смета како произволна пречка за спречување на другите граѓани и би требало да се преразгледа.
Исто така останува и загриженоста во однос на составот на избирачките одбори (ИО) во дипломатско-конзуларните претставништва.
Според Изборниот законик, избирачите од трите избирачки единици од странство даваат по еден кандидат за парламентарните избори:
еден претставувајќи ја Европа и Африка, еден за двете Америки, и еден претставувајќи ја Австралија и Азија.
Не постои пропишан стандард за регулирање на гласањето во странство, и процедурите многу се разликуваат според обем и приод, но изборите во главно треба да ги следат истите стандарди за демократски избори како и процедурите за гласање во земјата.
Се чини дека методот кој што е предвиден во постоечката легислатива не ги достигнува тие стандарди и се препорачува разгледување на нова формула.
Прво, Законикот предвидува пропорционален систем за парламентарните избори (со шест изборни единици од висок опфат, со 20 места во секоја), но трите избирачки региони кои даваат по еден претставник го кршат овој принцип, затоа што еден мандат во изборна единица не може да биде распределен според пропорционалниот модел.
Второ, мора да се напомене дека, додека домашните изборни единици се наменети да дадат приближно ист број на гласови за едно пратеничко место, трите изборни единици во странство се дефинирани за избор на по еден пратеник без разлика на бројот на регистрираните гласачи.
Според тоа, бројот на гласачи со кој се избира секое од овие пратенички места, најверојатно значително ќе се разликуваат помеѓу себе, а исто така и од бројот на избирачи во изборните единици во земјата.
Ова го загрозува принципот на еднакво гласачкото право, поточно принципот на еднаква моќ на секој глас.
Создавањето на виртуелна изборна единица претставува остварлива опција за гласање во странство, под претпоставка дека ќе учествуваат доволен број на гласачи за да се овозможи еднаквост на право на глас, а мандатите треба да бидат распределени на начин што ќе овозможи ефективност на пропорционалниот изборен модел (во овој случај преку предвидување повеќе од еден мандат).
Во отсуство на ова, се препорачува гласовите од странство да се бројат во домашните изборни единици каде припаѓа последното живеалиште на гласачот.
Условот предвиден во Член 61 за собирање на 200 потписи за поддршка на кандидатите за пратеници во Собранието во изборните единици во странство се чини дека не е поврзано со бројот на жители или со бројот на регистрирани гласачи, како што е случај со условот за собирање потписи во земјата.
Кога ќе биде познат бројот на гласачи кои се регистрирале да гласаат во ново создадените изборни единици во странство, би можело да се разгледува поврзување на бројот на потребни потписи како процент од познатата популација (регистрирани гласачи).
Присуството на набљудувачи и акредитирани претставници на политичките партии или кандидати се клучен елемент за транспарентност на гласањето и тие би требало исто така да бидат присутни за време на гласањето во странство.
И покрај тоа што не постои текст во Законикот којшто го забранува ова, може поексплицитно да се наведе дека тие се добредојдени, а исто така треба да се наведат и насоки за процедурите за нивно акредитирање од странство.
Член 23(1) утврдува потребен кворум за работа на изборните органи како и потребен број гласови за донесување одлука.
Треба да се разбере, за да се донесе важечка одлука, во случаи кога некој член е отсутен мнозинство “членови“ може да се постигне со броење на замениците.
Член 23(2) би можел дополнително да се појасни со додавање, “со исто право да работи и да гласа како членот кој што тој/таа ги заменува“.
Според Член 27(5) претседателот и членовите на Државната изборна комисија – (ДИК) се избрани од Собранието со двотретинско мнозинство од вкупниот број на пратеници во Собранието.
Иако со оваа одредба се бара широк консензус за избор на членови на ДИК, тоа несомнено ја отежнува постапката за назначување, и процедурата многу лесно би можела да се одолговлекува.
Се подразбира дека изборот во Собранието ќе се одвива за секој член поединечно.
Во секој случај појаснувањето на оваа одредба би било од корист.
Член 31(2): Во претходното Заедничко мислење по предлог Изборниот законик7 беше забележано дека бројот на обврски на ДИК изгледа како многу голем.
Беше предложено дека некои обврски би требало да се префрлат на Општинските изборни комисии – (ОИК) на пример, за време на изборниот период обврските за надзор треба да бидат оставени на органите на пониско ниво (обврските за време на денот на избори одземаат многу време).
Изборниот законик очигледно содржи преклопување на обврските за контрола на работата на ИО8 и би требало да се појасни дали ОИК или ДИК се одговорни за контрола на нивната работа.
Во Финалниот извештај за предвремените избори во 2008 година, ОБСЕ/ОДИХР препорачаа неконзистентностите помеѓу Изборниот законик и Законот за прекршоци да бидат разјаснети така што ДИК ќе може да иницира постапка против лицата кои предизвикуваат изборни прекршоци наведени во Законикот.
Се чини дека ова прашање беше обработено во Член 31(3).
Истата одредба пропишува обврска ДИК да разрешува членови на изборните органи во случај на незаконски активности.
Сепак, не се определува процедурата за тоа и Законикот ќе биде подобрен доколку овие процедури се јасно пропишани.
Член 35(2) предвидува дека ДИК “со посебен акт определува процедури за назначување на претседател на ОИК, заменик претседател, членови и нивни заменици,“ и во Член 39(3) истото се предвидува и за ИО.
Двата члена во законот не одредуваат дали назначувањата се стандардна процедура или ад хок акти.
Ќе биде од корист процедурата за овие назначувања да биде дополнително елаборирана особено што претходните препораки на ОБСЕ/ОДИХР предложија претседателите и замениците на овие тела да бидат избрани – составени од членови избрани со случаен избор – од страна на секој орган самостојно (со внатрешно гласање) или од страна на повисокиот изборен орган (ОИК и ДИК, соодветно).
Член 37(2) по однос на надлежностите на ОИК и на Изборната комисија на град Скопје останува нејасен и покрај скорешните амандмани и ќе биде неопходно дополнително појаснување.
Поточно, член 37(2) точка 2 ја овластува ОИК да “ги разрешува членовите на избирачкиот одбор на денот на изборите“ Членот не ги појаснува обете процедури со кои ОИК ќе може да ги разрешува членовите на ИО и дали таа надлежност за разрешување се однесува и пред денот на изборите.
Дополнително, член 37(2) точка 10 утврдува дека ОИК “ги евидентира и потврдува овластените претставници за следење на работата на Општинската изборна комисија и на избирачките одбори.
“ Сепак, Законикот треба да појасни дали странките или кандидатите мораат да достават листа на нивни овластени претставници до ОИК и, доколку е тоа така, кој е крајниот рок, и кои се санкциите, доколку постојат, за недоставување на соодветната листа.
И на крајот, член 37(2), точка 16 од Законикот, кој пропишува обврска за ОИК да “одлучува по приговори“ се чини дека е во конфликт со член 148(1) согласно кој надлежност за одлучување по приговорите е на ДИК.
Член 38 се однесува на составот ИО.
Начинот на којшто се толкува овој член претставува потенцијална можност за недоразбирање, на пример: “Избирачките одбори се составени од претседател, четири члена и нивни заменици.“.
Според текстот изгледа дека ИО е составен од девет членови, додека всушност се пет.
Точниот број мора да биде јасно определен за да бидат појасни процедурите на одлучување.
Би можело да се советува да се определи прво вкупниот број на членови од кои е составен ИО, и потоа да се објасни функцијата на секој од нив вклучително и нивните односи со замениците, како и разликата помеѓу членовите и заменици.
Почнувајќи од 1 септември 2009 година ДИК ќе се здобие со нова надлежност за избирачките списоци, што пак е измена од претходниот Законик којшто ја предвидуваше оваа надлежност на Министерството за правда.
Пренесувањето на оваа одговорност на тело коешто е составено од членови на владејачката партија и опозицијата би требало да ја зголеми довербата во целокупниот процес.
Член 43 определува обврска за Министерството за внатрешни работи да достави податоци за Избирачкиот список.
Постојниот текст не појаснува дека треба да бидат доставени и податоците за лицата кои не навршиле 18 години во моментот на доставувањето на податоците, но кои ќе ги наполнат годините пред денот на изборите.
Член 46 определува изготвување на специјални изводи од избирачкиот список за спроведување на избори во воените пошти, и член 47 појаснува дека воените лица гласаат во избирачката единица/општина каде што нивната воена пошта е стационирана.
Истото може да се заклучи и од член 113.
Кодексот на добри практики за изборни прашања советува дека персоналот треба да гласа на местото каде што имаат регистрирано постојано живеалиште секогаш кога е тоа возможно.
Иако е тешко или дури и невозможно да се дозволи целокупниот воен персонал да гласа на местото на нивниот домицил, гласањето на нивните домашни избирачки места треба да биде дозволено за делот од воениот персонал кој можеби е стациониран во нивната домашна општина.
Член 55(1) се однесува на заштита на личните податоци содржани во избирачкиот список, во согласност со законот за заштита на лични податоци.
Понатаму определува дека податоците “не смеат да се употребуваат за ниедна друга цел, освен за остварување на избирачкото право на граѓаните.“
Сепак, следниот став (Член 55(2)) бара ДИК да ги даде податоците од Избирачкиот список – во целост – на нивно барање, до регистрираните политички партии или независни кандидати.
Стандардите11 на Советот на Европа и ОБСЕ укажуваат дека правната рамка јасно треба да ја регулира дозволената употреба на податоците од избирачкиот список и дали тие податоци можат да се користат за други намени освен преиспитување на регистрацијата на одреден гласач.
Особено, законот треба да определи дали информациите можат да се употребуваат во цели за политичка кампања на политичките партии и кандидати.
Правната рамка би требало исто така да определи санкции за злоупотреба на податоците добиени од Избирачкиот список.
Според Законикот, шесте изборни единици за парламентарните избори не треба да се разликуваат повеќе од 5% од просечниот број на гласачи, и од секоја изборна единица се избираат по 20 членови на парламентот.
Со оглед на тоа што не постојат стандарди за методологијата за дефинирање на изборните единици, ваквата одредба создава потреба за редовно редизајнирање на изборните единици според миграцијата на населението.
Имајќи во предвид дека процесот на редизајнирање има значителни политички последици, исто така во предвид би можеле да се земат и други начини.
Вообичаено е да се утврдат изборните единици и да се распределат мандатите пропорционално на бројот на гласачи. (односно – еден мандат на секои 20.000 гласачи).
Доколку ваквиот начин на употреба на фиксни изборни единици со различен број на мандати биде усвоен, општото правило за распределба на мандатите низ изборните единици потребно е да биде вклучено во Изборниот законик
Пренесувањето на обврските за набљудување на процесот на собирање на потписи од подрачните единици на Министерството за правда на ДИК е добредојден развој кој треба да придонесе за намалување на притисокот врз потписниците за да ги поддржат владејачките партии.
Член 63(2) од Законикот треба да ги појасни процедурите за собирање на потписи за поддршка за време на регистрирањето на кандидати во подрачните единици, веројатно ОИК (со оглед на тоа што ДИК не е претставен на локално ниво).
Член 64(2) пропишува дека секој кандидат за член на парламентот мора да поднесе и “изјава за припадност на етничка заедница“.
Оваа одредба е вметната за да се овозможи печатење на гласачките ливчиња како на македонски јазик и кирилско писмо така и на јазикот на соодветна етничка заедница.
Според Кодексот за добри практики за изборни прашања13 и Рамковната конвенција за заштита на национални малцинства14, никој не треба да биде обврзан да се изјаснува дека припаѓа на национално малцинство.
Ваква декларација треба да биде право, а не обврска.
Би требало да се разгледа можноста за отстранување на обврската за изјаснување за етничка припадност од членот 64(3) и замена со можност да се испишат имињата на листите печатени во оригиналниот јазик.
Одредбите за родова застапеност во кандидатските листи останува помеѓу авангардните во Европа.
Член 64(5) утврдува дека на листите за членови на Собранието и за локалните совети потребно е “на секои три места на листата најмалку едно место му припаѓа на помалку застапениот пол“.
Според член 63 листата на кандидати меѓу другото мора да содржи информација за професијата на кандидатите.
Во насока со повторените препораки од претходните заеднички мислења, треба да се размисли дали таквата информација е неопходна и дали нејзиното отсуство или доставување на неточни податоци за занимањето ќе се смета како “нерегуларност“.
Тоа би го оневозможило правото на кандидатот да се кандидира за мандат.
Во првиот конечен извештај за предвремените избори во 2008 година, ОДИХР предложи членот 73 од Изборниот законик – кој определува прекршоците од периодот на кампањата да бидат обжалени во основните судови – да биде појаснет и да го појасни предметот на жалбата,16 потенцијалните обвинети, форма(и) на дејствување (граѓански, прекршочни постапки и/или кривични), и можните правни лекови.
Кампањата за вториот круг избори – оние кои се однесуваат за претседателот на Републиката или за градоначалници, не е експлицитно регулирана.
Член 74 (1), вели дека кампањата мора да заврши "24 часа пред денот на изборите".
Се подразбира дека овие одредби се однесуваат на вториот круг, но би било подобро тоа да се појасни.
Во заедничкото мислење од 2007 година во параграф 2717, Венецијанската комисија и ОБСЕ/ОДИХР забележуваат дека во член 181(2), се воведува нов став кој наметнува значителна казна за оние кои не “ги почитуваат временските рамки за почеток и завршување на изборната кампања“.
Дефиницијата на "изборна кампања" е многу општа: "јавно претставување на потврдените кандидати од надлежните изборни органи и нивните програми во предизборниот период за одреден вид на избори".
Регуларните политички активности се чини дека спаѓаат под поимот и се чини нема резон да бидат предмет на казни доколку партијата прави "јавни презентации" на кандидатите пред почетокот на 20-дневната кампања.
Изборниот законик би требало да разјасни всушност која политичка активност е, а која не е дозволена пред почеток на официјалната кампања.
Се препорачува правилата за предвремен почеток на кампања да се однесуваат само на посебните медиумски правила, како што е бесплатниот медиумски простор, распределбата на јасно определен слободен простор за објавување на промотивен материјал и одредбите за државно финансирање.
Член 187 предвидува глоба во износ од 3.000 до 5.000 евра во денарска противвредност да се изрече на политичка партија, која: нема да го пријави изборниот собир најдоцна 48 часа пред неговото одржување и го организира собирот спротивно на членовите 81 и 82 од овој законик.
Член 81 бара организаторот на кампањата во писмена форма да го информира Министерството за внатрешни работи преку неговата подрачна единица, 48 часа однапред, секогаш кога ќе организира одржување "предизборен собир на јавни места и на места каде што се одвива јавен превоз"
Член 82 ги делимитира местата каде ваквите собири може односно не може да се одржат.
Не е јасно дали партијата и/или организаторот ќе бидат казнети ако не го известат Министерството за внатрешни работи за собир што нема да се одржи на "јавно место" или на "места каде што се одвива јавен превоз" (се претпоставува патишта, итн.).
Член 187 сугерира дека, за да се избегне глоба, секој собир без оглед на локацијата треба да биде пријавен кај Министерството за внатрешни работи, додека членовите 81 и 82 укажуваат на тоа дека таква најава е потребна само за оние собири кои се одржуваат на "јавни" места.
Членот 187 се чини премногу рестриктивен бидејќи постојат многу малку валидни причини за казнување на физичко или правно лице доколку не го извести Министерството за внатрешни работи за одржување на собири, кои не влијаат на јавни места или на начините на јавен превоз.
Во Законикот се направени многу подобрувања во однос на медиумското покривање и следење.
Особено се поздравува усвојувањето на Правилникот кој го уредува времетраењето, тарифите и еднаквиот пристап кон радиодифузерите.
Сепак, таму се уште нема јасни одредби за фер и правична застапеност на учесниците во изборите во вестите и информативните програми на електронските медиуми.
Би требало да постојат попрецизни правила за покривање на кандидатите.
Член 74 (2) од Изборниот законик на Советот за радиодифузија му дава надлежност за да го следи медиумското покривање на изборите, не само за време на официјалната кампања, туку од денот на распишувањето на изборите се до завршување на гласањето на денот на изборите.
Меѓутоа, надлежностите на Советот за радиодифузија за регулирање на медиумите за време на кампањата не се јасно регулирани во Законот за радиодифузната дејност.
Законите ќе бидат подобри доколку се хармонизираат овие точки.
Законите би можеле исто така да се усогласат во врска со износот на платени реклами на приватните радиодифузери.
Изборниот законик ја ограничува дозволената должина на платената политичка реклама која медиумите може да ја емитуваат; Законот за радиодифузната дејност дозволува максимум од 12 минути.
Одредбите за финансирање на кампањата во членовите 83-87 се разјаснети и зајакнати во согласност со претходните препораки, но сепак загриженоста останува.
Одредбите за финансирање на кампањите треба да бидат засилени за да се обезбеди вистински надзор над правила за финансирање и да се воспостават ефикасни ограничувања за донациите и расходите, како и да се разјаснат процедурите за известување и ревизија.
Членовите 83 и 84 од Изборниот законик треба да се разгледаат уште еднаш, со цел за укинување на исклучоците од ограничувањата на донациите за кампања, кои изгледа дека ја поткопуваат намерата на законот.
На пример, член 83(2) овозможува кампањата да се финансира "од членарината на политичката партија", но не е предвидено ограничување.
Со цел да не се заобиколат утврдените граници за донација, Законикот би требало во истиот став да ги забрани членарините со износи поголеми од дозволените како што е предвидено за физичките и правните лица, односно 5.000 и 20.000 евра, соодветно.
Постапката на ревизија треба да биде подобрена за да се обезбеди надзор над финансирањето на сите кандидати кои учествуваат на изборите.
Исто така, во Законикот не постои обврска за изготвување на периодичен финансиски извештај од страна на организаторот на кампањата, и покрај претходните препораки во таа насока.
Член 83 не дозволува трошоци од општиот фонд на политичките партии за кампањата.
Па така, се чини дека донации за кампањата се дозволени само откако ќе се отвори тековна сметка.
Донациите на политичките партии кои се случува пред почетокот на кампањата не можат да бидат користени за кампањата.
Ваквите одредби се премногу рестриктивни.
Со соодветна контрола на механизмите за финансирање на политичките партии, ќе биде возможно да се дозволи употреба на средствата од донации на партии кои се направени пред почетокот на кампањата, или да им се овозможи депонирање на претходно добиените донации и непотрошени средства од претходните кампањи на тековната сметка.
Член 83 (1) забранува финансирање на изборната кампања од средства од претпријатија со мешовит капитал каде што е доминантен странскиот капитал Би можело.
Може да се појасни дали поимот странски капитал исто така вклучува и заеднички вложувања од правни лица регистрирани во земјата, но кои се во сопственост на странски физички лица или правни субјекти.
Регулирањето на финансирањето не дозволува трошење пред поднесување на листа на кандидати.
Би можело да биде тешко да се формира кандидатска листа, да се собираат потписи или да се направи план за стилот или стратегија за кампања без трошоци.
Треба да се предвиди одобрување на одредени трошоци за разумен период пред датумот на поднесување на листа (на пример, една или две недели), или, можеби, одредени "подготвителни" трошоци да се исклучат од контролата предвидена со Законикот.
Член 86 од Законикот, кој предвидува надоместок на трошоци за кампањата само за избраните кандидати, треба да се разгледа и евентуално замени со систем согласно кој, сите кандидати кои ќе освојат одреден процент на гласови, или освојат барем едно место, ќе имаат право на надоместок.
Таквиот процент треба да е доволно висок за да се обесхрабрат несериозни кандидати, но доволно низок за да се охрабрат повеќе иницијативи на жените и припадниците на помалите етнички заедници, кои понекогаш се соочуваат со проблеми при обезбедување на доволно фондови потребни за организирање на силна кампања.
Член 86(3) утврдува дека "надоместокот на трошоците за избори се определува со одлука на Собранието, советот на општината и на градот Скопје".
Во исто време, член 86(1) дава право за надоместок во конкретни случаи и износи.
Се чини дека ова е контрадикторно – или во најмала рака не е неопходно – да се бара одлука за нешто што е веќе утврдено со закон.
Исто така, дополнувања би можело да се направат за да се појасни дали надоместокот ќе биде пресметан врз основа на првиот или вториот круг на изборите за градоначалник.
Процедурите и условите за исплата и одбивање на исплаќањето на надоместок на кандидатите врз основа на членот 87 од Законикот, би требало да бидат подетално утврдени.
Изборниот законик (или прописите) треба да ги утврдат содржината и формата на финансиските извештаи кои треба да се поднесуваат од странана учесниците во изборите; особено постојната форма утврдена од страна на Министерството за финансии би требало да се модифицира бидејќи истата не бара од учесниците во изборите да поднесат информација за трошоците, со што се поткопува транспарентноста и корисноста на таквите извештаи.
Член 89 покажува дека избирачките одбори добиваат ист број на гласачки ливчиња колку што има избирачи во изводот од Избирачкиот список.
Во случај излезноста да биде 100%, нема да има доволно гласачки ливчиња за да се дозволи гласачите да имаат можност за замена на гласачкото ливче.
Системот, според тоа, не предвидува дека гласачите би можеле да направат грешка и да бараат да ја поправат, затоа што не постојат дополнителни ливчиња на располагање.
Одредена флексибилност би можела да се предвиди и да се обезбеди мал број на дополнителни ливчиња на секое избирачко место.
Член 101(3) вели: "Избирачкиот одбор може да го затвори гласачкото место и пред истекот на рокот од ставот (1) на овој член, по претходна согласност од надлежната општинска изборна комисија, ако гласале сите избирачи запишани во изводот од Избирачкиот список."
Терминологијата на овој член може да наведе некои ИО да сфатат дека тие можат да затворат и да ги бројат гласовите пред официјалното затворање (во 19 часот).
Доколку се случи, ваквото рано затворање би можело да ги поткопа можностите набљудувачите да бидат присутни на броењето, затоа што тие нема да можат однапред да знаат кога тоа ќе се случи.
Се препорачува членот да појасни дека во ваков случај е дозволено само затворање, но не и броење.
Член 106 се однесува на обврската за членовите на изборната администрација и набљудувачите да немаат ознаки или симболи на било која политичка партија или кандидат додека се присутни на избирачките места.
Сепак, членот не спомнува носење на беџови или било каква идентификација која ќе овозможи препознавање на овластениот персонал на избирачкото место.
Со оглед на големиот број на неовластени луѓе кои се забележани на гласачките места за време на претходните избори, се препорачува авторизираните луѓе да бидат обврзани да носат беџ додека се на должност на избирачкото место.
Член 114 ги воспоставува процедурите за броење.
Претходните Заеднички мислења препорачуваа дека процедурата треба да се измени така што вкупниот број на ливчиња, бројот на неискористени ливчиња и бројот на гласачи кои гласале според потписите или отпечатоци од прст на Избирачкиот список, да бидат внесени во записник пред отворање на гласачката кутија.
Ова ќе ја намали можноста за манипулација во подоцнежните постапки на процесот на броење.
Член 116 упатува на бројките кои треба да се внесат во записникот на избирачкото место.
Сепак не постои барање за ИО да направи споредување на бројките и на пример, да направи пребројување доколку бројот на гласачки ливчиња во кутијата не се совпаѓа со бројот на гласачи кои гласале според податоците во избирачкиот список.
Во многу земји постојат точни правила во случаи кога бројот на гласачки ливчиња во16 кутијата го надминува бројот на гласачи според Избирачкиот список (полнење кутии), или доколку бројот е понизок отколку бројот којшто гласал според списоците (кражба на гласачки ливчиња).
Член 119 бара ОИК да ги сумираат резултатите од гласањето за претседателските избори, но не прецизира кои точно бројки треба да се запишат во записникот.
За локалните избори форматот е определен во член 131 а за националните избори форматот на записниците на ДИК е даден во член 128, но ќе биде корисно доколку форматите за извештаите на ОИК се исто така определени (и покрај тоа што овие бројки, за националните избори, нема да бидат конечни).
Член 126(5) утврдува дека "домашните набљудувачи добиваат примерок од табеларниот дел од записникот", но не спомнува дали меѓународните набљудувачи исто така се овластени да ја добијат оваа информација.
Треба и тие да го имаат истото право.
Ниту членовите 127 и 128 ниту член 31(2) кои се однесуваат на обврските на ДИК не определува јасна обврска за неа активно да ги разгледа резултатите од пониските комисии и одбори со цел да ги истражи аномалиите во записниците и да ги поправи грешките.
Само пријавените грешки треба да се истражат.
Се разбира не е возможно да се потврдат сите аспекти од работата на пониските тела, особено кога се има во предвид големата листа на обврски кои ДИК мора да ги преземе (погледнете ги забелешките погоре), но често постојат очигледно јасни грешки или сомнителни резултати кои иако не се пријавени треба да испровоцираат проверување пред резултатите да бидат финализирани.
Законот треба да биде јасен дека ДИК има овластување исто така да ги истражи и таквите случаи.
Истото се однесува и за ОИК по однос на нивните обврски по однос на локалните избори
Член 135 ја обврзува ДИК да ги објави резултатите од ОИК веднаш откако ќе ги добие.
Ова ја зајакнува транспарентноста на гласањето.
Но сепак, ставот (2) вели дека резултатите треба да се објават во рок од 24 часа од времето кога тие станале конечни.
Тешко е да се замисли причина зошто конечните резултати не треба веднаш да се објават.
За таа намена треба да се земе во предвид и измена на член 135(2).
Се препорачува законот да вклучува обврска за ДИК (и за ОИК за локални избори) да објави целосен табеларен преглед на резултатите од ниво на избирачките места, на регионално и на национално ниво.
Само на овој начин ќе можат набљудувачите и пошироката јавност да потврдат дека резултатите од нивните избирачки места се точно пресметани во вкупните резултати.
Член 151(1) детално ги опишува ситуациите во кои резултатите од изборите треба да бидат поништени.
Јасните одредби по ова прашање ја отстрануваат секоја несигурност и овозможуваат подобра предвидливост.
Сепак, може да се појават ситуации кои се непредвидени со Изборниот законик.
ДИК треба да има барем малку дискреционо право да ги поништи резултатите во други ситуации доколку се случиле повреди и неправилности за време на изборниот процес (на пример изборна кампања или грешки во избирачките списоци).
Одлучувањето по тужбите од страна на Управниот суд е регулирано само многу општо и на места се во контрадикција со општиот Закон за општата управна постапка.
Со оглед дека резултатите мора да се изречат во краток рок, процесот бара подетална регулација за да се избегнат недоразбирања.
Одлучувањето во Управниот суд во врска со тужбите согласно член 67(7), 141(3), 150(2) и 151(5) е ограничено на 48 часа.
Се работи за еден од најкратките рокови предвидени со процедурите во земјите членки на Советот на Европа.
За судиите е тешко да ги испитаат доказите и да обезбедат правна основа за одлучување во овој временски рок, особено поради тоа што судот по повод жалбите одлучува колективно.
Се препорачува продолжување на рокот во кој судовите треба да одлучат, но истиот мора да биде доволно краток за да се овозможат ефикасни солуции за изборите.
Истите препораки се однесуваат на постапките по приговори и тужби кај други правни тела, предвидени согласно членовите 73(2) и (4).
Понатаму, доколку роковите бидат продолжени, со цел да се гарантира ефективноста на постапката по приговори и тужби, судот треба да има право самостојно да прибира докази.
Според членовите 67(8), 141(4) и 147(4) поднесувањето на приговор или тужба за заштита на гласачкото правото преку пошта не е дозволено.
Се препорачува во случаи во коишто се поднесени приговори по пошта истите да не се прифаќаат за тековните избори, но да бидат прифатени како “не итни“ и да се разрешат подоцна, пред следните избори.
Истотака лицето кое поднесува жалба мора да го разреши проблемот пред наредните избори.
За гласањето надвор од земјата во дипломатско-конзуларните претставништва постапките по приговорите и тужбите не се регулирани, на пример постојните одредби за: “заштита на правото на глас“ (членови 50-51), за подносителите на листите (член 67) и за организаторите на кампањата (член 73).
Со оглед на постојните кратки рокови за поднесување на приговори, како и поради фактот дека поднесување на приговори по пошта не е дозволено, подносителот на листа надвор од земјата или организатор на кампања ќе има значителна тешкотија да си дозволи судска заштита.
Според член 159(2) предвремените избори за градоначалник не треба да бидат објавени доколку остануваат уште шест месеци до редовните избори.
Би можело да се предложи, дека со цел да се избегне состојба во која местото ќе биде испразнето во подолг период, да се избере градоначалник без одлагање и да се продолжи времетраењето на мандатот така што следните избори да се одржат во исто време со следните редовни локални избори.
И покрај тоа што измените и дополнувањата од октомври 2008 година зајакнуваат некои аспекти на Изборниот законик на “поранешна Југословенска Република Македонија“, Законикот ќе има корист од понатамошно подобрување врз основа на постојното Мислење и од претходно спомнатите Заеднички Мислења на Венецијанската Комисија и ОБСЕ/ОДИХР.
ОБСЕ – Канцеларија За демократски институции и човекови права
Мисија за набљудување на изборите
Република Македонија
Локални избори, 24 март 2013 год.
ПЕРИОДИЧЕН ИЗВЕШТАЈ
25 февруари – 11 март 2013
13 март 2013
I. ИЗВРШНО РЕЗИМЕ
Изборите за Градоначалници и Општински совети ќе се одржат на 24 март во 80 општини и во градот Скопје.
Градоначалниците се избираат со мнозински модел, а советите со пропорционален модел на избори.
Доколку некој кандидат за градоначалник не победи со апсолутно мнозинство во првиот круг и доколку одзивот на гласачи е помал од една третина од регистрираните гласачи во општината, ќе се одржи втор круг помеѓу првите двајца кандидати, во рок од две недели.
На 2 јануари, Социјалдемократскиот сојуз на Македонија (СДСМ) објави дека ќе ги бојкотира локалните избори доколку не се исполнат одреден број барања.
За период од речиси два месеци, владејачката Внатрешна македонска револуционерна организација - Демократска партија за македонско национално единство (ВМРО -ДПМНЕ) и СДСМ не постигнаа компромис за ставање крај на постоечката криза.
На 1 март, партиските лидери конечно постигнаа договор со посредство на Европската Унија, со што заврши бојкотот на Парламентот од страна на опозицијата, како и бојкотот на локалните избори.
Крајниот рок за регистрација на кандидати беше продолжен до 8 март.
Кандидати можат да бидат номинирани од страна на регистрираните политички партии, коалициите, како и од групи избирачи.
Барањето на ВМРО-ДПМНЕ од 8 март за повлекување на кандидатска листа во Кичево и Струга беше одбиено од страна на надлежните Општински изборни комисии (ОИК).
Двете ОИК исто така ги одбија и кандидатските листи на СДСМ заради тоа што истите содржеле имињата на кандидати кои веќе биле на потврдената листа на ВМРО-ДПМНЕ.
Управниот суд ги поништи и двете одлуки.
Во продолжениот рок до 8 март беа поднесени вкупно 341 листи за градоначалници и 439 листи за совети на општини од 16 политички партии, 6 коалиции и 89 групи на граѓани.
Локалните избори се спроведуваат од страна на изборна администрација на три нивоа, и тоа Државната изборна комисија (ДИК), 80 Општински изборни комисии и Изборната комисија на Градот Скопје, како и 2976 Изборни одбори.
Седниците на ДИК на кои присуствуваше и ОБСЕ/ОДИХР, во текот на овој извештаен период, се одвиваа на професионален и колегијален начин.
Сепак, на 8 март, тензија е забележана за време на седницата кога имаше долги и спорни дискусии околу барањето на ВМРО-ДПМНЕ.
Вкупниот број на регистрирани гласачи е 1.743.403 и околу 43.633 од нив ги провериле своите детали за регистрацијата во подрачните единици на ДИК во текот на периодот за јавен увид.
ОБСЕ/ОДИХР беше информиран од Министерството за внатрешни работи дека околу 119.000 граѓани не биле вклучени во избирачките листи бидејќи тие не ја поседуваат потребната биометриска лична карта или пасош.
Изборната кампања официјално започна на 4 март иако ОБСЕ/ОДИХР забележа дека кампања се спроведуваше и пред овој датум.
Кампањата досега беше генерално мирна, освен изолирани инциденти поврзани со изборите и насилните протести во врска со назначувањето на новиот министер за одбрана кои негативно влијаеја на кампањата.
ОБСЕ/ОДИХР започна со своите активности во Скопје на 25 февруари со основен тим од 11 члена.
На 2 март, 16 долгорочни набљудувачи беа распоредени низ целата земја.
Од 25 февруари, мисијата за мониторинг на изборите на ОБСЕ/ОДИХР ја следи и покриеноста на кампањата од страна на медиумите.
II. ВОВЕД
Локалните избори беа распишани на 11 јануари 2013 година за 24 март, во согласност со уставните и законските одредби.
На покана на Министерството за надворешни работи и врз основа на препораката од Мисијата за проценка на потребите спроведена од 28-31 јануари1, Канцеларијата на ОБСЕ за демократски институции и човекови права (ОБСЕ/ОДИХР) воспостави набљудувачка мисија за изборите (НМИ) на 25 февруари.
НМИ на ОБСЕ/ОДИХР, предводена од амбасадорот Герт-Хинрих Аренс, се состои од основен тим од 11 члена со седиште во Скопје и 16 долгорочни набљудувачи (ДН) распоредени низ целата земја.
Членовите на НМИ доаѓаат од 17 земји учеснички во ОБСЕ/ОДИХР.
ОБСЕ/ОДИХР побара од ОБСЕ да испрати и 300 краткорочни набљудувачи за набљудување на гласањето, броењето и сумирањето на резултатите на денот на изборите.
III. ПОЛИТИЧКИ КОНТЕКСТ
По присилното исфрлање на членовите на опозицијата и медиумите од Парламентот за време на гласањето за годишниот буџет на 24 декември 2012 година, Социјалдемократскиот сојуз на Македонија (СДСМ), една од водечките опозициски партии и неколку од нејзините коалициски партнери, започнаа бојкот на Парламентот.
На 2 јануари, СДСМ најави дека, исто така, ќе ги бојкотира локалните избори доколку не се исполнат голем број на барања, вклучувајќи го и барањето за одржување на предвремени парламентарни избори, реформа на Изборниот законик во согласност со претходните препораки на ОБСЕ/ОДИХР, ревидирање на избирачкиот список и поднесување на оставка од страна на министрите за финансии, внатрешни работи и правда, како и извршниот директор на јавниот радиодифузен сервис Македонска радио-телевизија (МРТ).
Владејачката Внатрешна македонска револуционерна организација - Демократска партија за македонско национално единство (ВМРО-ДПМНЕ) и СДСМ не успеаја да најдат компромис за ставање крај на претстојната криза во период од речиси два месеци.
На 1-ви март, лидерите на двете партии конечно постигнаа договор со посредство на Европската Унија со што заврши бојкотот на опозицијата на Парламентот и на локалните избори.
Следниот ден, на итна седница, Парламентот го продолжи рокот за поднесување на кандидати до 8 март, со што се овозможи да се пријават изборни кандидати од опозициската коалиција, Сојуз за иднината.
IV. ПРАВНА РАМКА И ИЗБОРЕН СИСТЕМ
Правната рамка за локалните избори е регулирана со Уставот и сеопфатниот Изборен законик усвоен во 2006 година, со последните измени од 2 март 2013 година.
Со последните измени се продолжи рокот за поднесување на листи на кандидати до 8 март и истото важи само за овие избори4.
Останатите рокови од Изборниот законик не се променија за да се одрази ваквото продолжување, со што се предизвика одредена забуна кај засегнатите страни за тоа кога официјално започнува кампањата.
Во Заедничкото мислење за Изборниот законик од 2011 година, ОБСЕ/ОДИХР и Европската комисија за демократија низ право (Венецијанска комисија) заклучија дека иако многу од претходните препораки се исполнети "остануваат некои прашања за кои треба понатамошно разгледување.
"5 Во договорот со кој се реши политичката криза, владата и опозицијата одлучија да продолжат со изборните реформи по локалните избори врз основа на препораките од ОБСЕ/ОДИХР.
Изборите за Градоначалници и општински совети се одржуваат на секои четири години во втората половина на март.
Секоја од 80 општини и Градот Скопје избираат градоначалник и совет.
Градоначалниците се избираат со мнозинскиот систем кој се состои од два круга.
За да биде избран за градоначалник во првиот круг, кандидатот треба да освои повеќе од 50 % од гласовите, под услов најмалку една третина од гласачите од избирачкиот список за локалните избори да излезат на гласење.
Во спротивно, по две недели се одржува втор круг на избори помеѓу двајцата кандидати кои добиле најголем број гласови.
Во вториот круг не постои услов за излезност на гласање.
Општинските совети се избираат со пропорционален изборен систем со затворени листи, а местата се распределуваат со користење на формулата d'Hondt.
Не постои услов за излезност во изборите за општински совет.
Бројот на советници избрани по општина зависи од бројот на населението во секоја општина.
Тој број не може да биде помал од 9, ниту поголем од 33, освен во градот Скопје каде бројот на советници е 45.
V. ИЗБОРНА АДМИНИСТРАЦИЈА
Локалните избори се спроведуваат со изборната администрација на три нивоа составена од Државната изборна комисија (ДИК), 80 Општински изборни комисии (ОИК) и Изборната комисија на Град Скопје, како и 2976 Избирачки одбори (ИО).
ДИК е постојано тело одговорно за целокупното спроведување на изборите.
Таа е составена од седум члена кои ги именува Собранието со двотретинско мнозинство, со четиригодишен мандат.
Претседателот на ДИК и два члена се именуваат од страна на опозициските партии, а заменик-претседателот и тројца членови од страна на владејачките партии.
Седниците на ДИК се отворени за акредитираните набљудувачи и медиумите.
Седниците на кои присуствуваше НМИ на ОБСЕ/ОДИХР во текот на овој извештаен период беа спроведени на професионален и колегијален начин, а записниците од секоја седница беа објавени на интернет страната на ДИК.
Но, на 8 март, беше забележана тензија за време на седницата кога имаше долги и спорни дискусии во врска со барањето на ВМРО-ДПМНЕ да ги повлече своите листи во Струга и Кичево.
ОИК се одговорни за спроведување на изборите во нивната општина.
Тие ги именуваат и ја следат работата на ИО кои пак се одговорни за спроведување на изборните процедури на гласачките места на денот на самите избори.
И ОИК и ИО имаат свој Претседател, четворица членови и пет заменици.
Членовите на ОИК се избираат од редот на вработените во локалната администрација.
ИО се составени со примена на мешан професионално - политички модел, при што еден член е именуван од страна на владејачката политичка партија, еден од опозициските партии, а тројца членови се избираат по случаен избор од редот на вработените во јавните служби.
Обуката на ОИК беше спроведена од страна на ДИК на 28 февруари.
A ОИК имаат намера да ги обучат ИО во периодот помеѓу 1 и 21 март.
Изборниот законик пропишува етничка и родова застапеност во изборната администрација.
VI. РЕГИСТРАЦИЈА НА ГЛАСАЧИ
Регистрацијата на гласачи е пасивна и ДИК е одговорна за одржување на избирачкиот список врз основа на информациите добиени од регистрите кои ги води Министерство за внатрешни работи и Министерство за правда.
Сите граѓани на возраст од 18 години или постари на денот на изборите, кои имаат жителство во соодветната општина и поседуваат валидна биометриска идентификација (лична карта) или пасош и кои со судска одлука не се лишени од деловната способност, ги исполнуваат условите да бидат регистрирани во избирачкиот список.
НМИ на ОБСЕ/ОДИХР беше информирана од страна на Министерството за внатрешни работи дека околу 119.000 граѓани не биле вклучени во избирачкиот список, бидејќи не поседуваат биометриска лична карта или пасош.
Според ДИК, 1.743.403 граѓани се регистрирани за гласање на овие избори.
За време на периодот предвиден за јавен увид во избирачкиот список, околу 43.633 лица го провериле својот упис во Избирачкиот список во подрачните единици на ДИК.
Примени се вкупно 1.788 барања за нови регистрации од кои 4 биле одбиени.
Биле прифатени и околу 1.173 барања за измени и дополнувања.
Покрај тоа, биле усвоени и 3 барања за бришење на лица од избирачкиот список.
Гласачите, исто така, можеа да ги проверат своите податоци електронски, преку интернет програма.
Министерство за правда достави податоци до ДИК за лица кои се во притвор или на издржување казна затвор.
Има 11 лица во притвор и 1.446 затвореници кои се регистрирани на посебни изводи од избирачкиот список.
Гласањето во затворите, за неподвижни гласачите, како и оние кои се во куќен притвор се одвива еден ден пред денот на изборите.
VII. РЕГИСТРАЦИЈА НА КАНДИДАТИ
Секој кандидат мора да има право на глас и да биде жител на општината каде ќе биде кандидаран.
На локалните избори можат да се кандидираат лица предложени од регистрираните политички партии или коалиции на политичките партии или независни кандидати предложени од групи на избирачи.
Независните кандидати треба да ги поткрепат своите кандидатури со помеѓу 100 до 450 потписи во зависност од големината на општината, а со 1.000 потписи за градот Скопје.
Законот исто така препознава голем број на владини функции или други функции поврзани со владата како некомпатибилни со функцијата член на совет на општината или градоначалник.
Кандидатските листи за локалните избори се поднесуваат до надлежните ОИК.
Секој трет кандидат на листата мора да биде припадник на помалку застапениот пол.
Во општините каде што повеќе од 20 проценти од граѓаните зборуваат службен јазик различен од македонскиот, кандидатската листа може да се поднесе и на тој јазик.
И покрај меѓусебните конфронтирачки односи, ВМРО-ДПМНЕ и СДСМ се согласија да ги поддржат меѓусебните кандидати во места каде што постои тесна трка помеѓу етничките Македонци и етничките Албанци за кандидат за градоначалник, како на пример во Кичево и Струга.
На 8 март, ВМРО-ДПМНЕ поднесе претставка до ДИК барајќи да им биде дозволено да ги повлечат своите листи за кандидати на општинскиот совет во Кичево и Струга.
По жолчна дискусија, ДИК гласаше со пет против еден, по етнички принцип, во корист на овозможување на таквото повлекување.
Но, ОИК во двете општини не ја прифатија одлуката на ДИК и гласаа против тоа да и се овозможи на ВМРО-ДПМНЕ да ја повлече својата листа.
Тие исто така, ја отфрлија листата доставена од страна на СДСМ заради тоа што содржела имиња на кандидати кои веќе се појавувале на потврдената листа на ВМРО-ДПМНЕ.
СДСМ поднесе жалба до Управниот суд во врска со одбивањето на листите од страна на ОИК.
На 9 март, судот ги поништи одлуките на двете ОИК.
Како резултат на тоа, листите на ВМРО-ДПМНЕ се повлечени и прифатени се заеднички листи на СДСМ и ВМРО-ДПМНЕ во двете општини.
Во продолжениот рок до 8 март, поднесени се вкупно 381 листи за градоначалници и 439 листи за совети од страна на 16 политички партии, 6 коалиции и 89 групи на граѓани.
VIII. КАМПАЊА И ФИНАНСИРАЊЕ НА КАМПАЊАТА
Како резултат на неодамнешната политичка криза, изборите добија пошироко политичко значење, со тенденција да се фокусираат на национални, а не на локални прашања.
Лидерот на владејачката коалиција на ВМРО-ДПМНЕ ги нарече локалните избори и референдум за иднината на земјата, додека предводникот на СДСМ инсистираше дека резултатите од изборите ќе утврдат дали има потреба од одржување на предвремени парламентарни избори.
Изборната кампања официјално започна на 4 март и ќе заврши на полноќ на 22 март.
Иако законот забранува кампања пред официјалниот датум за почеток на истата НМИ на ОБСЕ/ОДИХР забележаа неколку настани уште на 2 март, и тоа во Кичево (Демократска унија за интеграција, ДУИ) и Штип (ВМРО-ДПМНЕ), кои вклучуваа презентации на изборните програми на кандидатите.
Покрај тоа, заради бојкотот и продолжениот рок за пријава, партиите поврзани со Сојузот за иднината на опозицијата почнаа кампања пред нивните кандидати и листи да бидат потврдени од страна на изборната администрација.
Тензиите од двомесечната криза го изострија тонот на изборната кампања.
Сепак, кампањата досега беше умерено присутна низ целата земја, со собири и состаноци одржани во некои од главните населени центри.
Билборди и плакати се поставени низ целата земја и скоро сите политички партии и некои независни кандидати ги користат социјалните мрежи и своите веб-страници за да допрат до електоратот.
Неколку политички партии изразија загриженост за потенцијалната злоупотреба на административните ресурси и за заплашување на гласачите, особено на вработените во јавниот сектор.
Најмногу од кандидатите спроведуваат кампања претежно во една етничка заедница, а мал е бројот на кандидати кои се обраќаат до мултиетнички електорат.
Иако случувањата за време на кампањата досега беа мирни, медиумите објавија неколку изолирани инциденти поврзани со изборите.
Покрај тоа, настаните на насилни протести околу назначувањето на новиот министерот за одбрана од партнерот на владејачката коалиција, ДУИ, Талат Џафери, негативно влијаеше на кампањата.
Неколку политички партии ги поврзаа протестите и насилните инциденти во земјата со тековната изборна кампања, обвинувајќи ги своите противници дека се обидуваат да се здобијат со корист од зголемувањето на етничките тензии во пресрет на изборите на 24 март.
Сите кандидати се обврзани да отворат посебна банкарска сметка за донации и расходи, кои ќе претставуваат единствените средства за финансирање на изборната кампања.
На почетокот на март, Министерството за финансии организираше обука во Скопје за политичките партии во врска со новите форми на финансирање на кампањите.
Првиот периодичен извештај за трошоците на кампањата треба да биде поднесен од страна на кандидатите и партиите на 14 март, а вториот на 23 март.
Крајниот рок за финалниот извештај е 30 дена по завршувањето на кампањата.
Извештаите мора да бидат поднесени до ДИК, Државниот завод за ревизија и Државната комисија за спречување на корупцијата.
Во рок од 60 дена од денот на поднесување на финалниот извештај, Државниот завод за ревизија мора да спроведе ревизија и да иницира прекршочна постапка доколку открие неправилности кои се во спротивност со одредбите на Изборниот законик.
Трошоците за кампањата се ограничени на 180 МКД (3 евра) по регистриран гласач во општината за која се поднесува листата.
Кампањата може да биде финансирана само од членарини, донации од приватни лица во висина до 5.000 евра од физички лица или до 5 проценти од вкупниот приход во претходната година за правни лица.
IX. МЕДИУМИ
Поголемиот број од регистрираните медиуми во земјата се поделени по јазик и политичка линија.
Телевизијата останува клучен медиум и главен извор на политички информации во земјата.
Во последниве години се зголеми и улогата на интернетот и социјалните мрежи.
Изборниот законик, Законот за радиодифузната дејност и Правилниците усвоени од страна на Советот за радиодифузија (СРД) ја сочинуваат основната законска рамка за регулирање на кампањата во медиумите.
СРД ја надгледува усогласеноста на електронските медиуми.
Од 12 јануари, СРД изврши мониторинг на 27 национални и регионални електронски медиуми.
Од официјалниот почеток на кампањата, Советот за радиодифузија ги вклучи во својот мониторинг и повеќето регионални и локални електронски медиуми и го зголеми бројот на 142 медиуми врз кои врши мониторинг.
Пред официјалниот почеток на кампањата, до СРД стигнаа две жалби.
Во првата недела од кампањата, поднесени се три жалби.
Јавниот сервис, Македонската радио-телевизија (МРТ) е должна да обезбеди бесплатно емитување на кандидатите.
Законот не го пропишува времетраењето или периодот од денот кога таквото емитување треба да се случува.
МРТ одлучи да одвои две минути за секој кандидат за градоначалник и една минута за секој кандидат од листата за општински совети.
Таквото време може да го користат исклучиво кандидатите на кои истото им е доделено.
МРТ планира да биде домаќин на 5 дебати на македонски јазик и 18 дебати на албански јазик за кандидатите за градоначалници на поголемите општини.
Покрај тоа, МРТ има намера да организира 5 програми во кои ќе бидат претставени кандидатите од поголемите општини.
Мониторингот на медиумите се спроведува од страна на НМИ на ОБСЕ/ОДИХР во два временски периоди: првиот од 25 февруари до 3 март, кој го покрива периодот пред почетокот на официјалната кампања.
Вториот период ја покрива официјалната кампања, од 4 март до 22 март.
Мониторингот на медиумите се состои од квантитативна и квалитативна анализа на емитувањата во ударните термини на два јавни и пет приватни ТВ канали, како и пет дневни весници.
X. ПРИГОВОРИ И ЖАЛБИ
За локалните избори, ДИК е надлежна за жалби во врска со регистрацијата на кандидатите и гласачите, како и други повреди на правата на глас.
Жалбите по овие одлуки се решаваат од страна на Управниот суд, чии одлуки се конечни.
Жалбите во врска со изборните злоупотреби кои имаат примеси на прекршоци се решаваат од страна на основните судови, а жалбите по нив од страна на Апелациониот суд.
За решавање на приговорите и жалбите во однос на заштитата на правата на кандидатите и правата на гласачите предвидени се скратени рокови.
Осум претставки беа поднесени до Управниот суд за време на почетните период на пријава на кандидати, во врска со отфрлање на листи на кандидати: две беа прифатени и шест беа одбиени.
Во текот на продолжениот период за поднесување на кандидатури, три кандидатски листи кои првично биле одбиени од страна на ОИК заради задоцнето поднесување, подоцна беа повторно поднесени и прифатени.
Не се поднесени никакви жалби во врска со гласачките списоци до Управниот суд.
НМИ на ОБСЕ/ОДИХР не е информирана за било какви приговори поднесени до Основните судови.
Освен двете жалби против ОИК во Струга и Кичево, на 9 март, СДСМ поднесе уште една жалба до Управниот суд против одбивањето на нивната листа од страна на ОИК во Шуто Оризари.
Основниот суд ја отфрли жалбата на СДСМ врз основ на надлежност и задоцнето поднесување.
XI. МЕЃУНАРОДНИ И ДОМАШНИ НАБЉУДУВАЧИ
Изборниот законик предвидува меѓународно и домашно набљудување на изборите.
Групите на домашни набљудувачи мора да бидат регистрирани најмалку една година пред денот на изборите и да вклучуваат заштита на човековите права во нивните статути.
Организациите МОСТ, Граѓански институт и Институт за демократија планираат да ги набљудуваат изборите.
Покрај тоа, секој подносител на кандидатска листа има право да назначи овластен претставник и негов заменик кои ќе ја следат работата на изборната администрација.
XII. АКТИВНОСТИ НА ОБСЕ/ОДИХР
НМИ на ОБСЕ/ОДИХР започна со работа на 25 февруари.
Шефот на НМИ на ОБСЕ/ОДИХР се сретна со Премиерот, Министерот за внатрешни работи, Министерот за надворешни работи, Претседателот на ДИК и лидерите на главните политички партии.
НМИ на ОБСЕ/ОДИХР исто така воспостави или иницира контакти со владините институции кои се вклучени во изборниот процес, граѓанското општество и медиумите во главниот град и на регионално ниво.
Првата средба со претставниците на земјите учеснички на ОБСЕ се одржа на 7 март.
Шеснаесет долгорочни набљудувачи распоредени во тимови од по двајца, се среќаваат со засегнатите страни на регионално ниво и ги набљудуваат настаните од изборната кампања.
Англиската верзија на овој извештај е единствениот официјален документ.
Обезбеден е и неофицијален превод на македонски и албански.
МЕЃУНАРОДНА МИСИЈА ЗА НАБЉУДУВАЊЕ НА ИЗБОРИТЕ
Поранешна југословенска Република Македонија – Локални избори, 24 март 2013
Извештај за првичните наоди и заклучоци
Скопје, 25 март 2013 – Овој извештај за првичните наоди и заклучоци е резултат на заедничките напори на Канцеларијата за демократски институции и човекови права при ОБСЕ и Конгресот на локалните и регионалните власти на Советот на Европа (Конгрес).
Амбасадорот Герт Хинрих Аренс е шеф на Набљудувачката мисијата за изборите на ОБСЕ/ОДИХР, воспоставена на 25 февруари 2013.
Г-дин Јури Ландберг ја води делегацијата на Конгресот.
Беше направена проценка за да се утврди дали изборите се одржани во согласност со заложбите на ОБСЕ и стандардите на Советот на Европа, како и во согласност со домашното законодавство.
Оваа изјава за првичните наоди и заклучоци се изготвува пред самото завршување на изборниот процес.
Конечната оценка за изборите делумно ќе зависи и од спроведувањето на останатите фази на изборниот процес, особено сумирањето на резултатите и постапувањето по евентуални приговори и жалби по денот на изборите.
Осум недели по завршувањето на изборниот процес ОБСЕ/ОДИХР ќе објави сеопфатен конечен извештај кој ќе вклучува и препораки за можни подобрувања.
Извештајот на Конгресот ќе биде усвоен на пленарна седница во октомври 2013.
Првични заклучоци
Локалните избори одржани на 24 март 2013 беа ефикасно спроведени и изразено конкурентни.
Иако се водеше активна кампања, пристрасното и партиско медиумско покривање, мешањето на владините и партиските активности не секогаш овозможуваа терен за рамноправен натпревар помеѓу кандидатите.
Меѓуетничките тензии ја засенија изборната кампања.
Изборниот ден беше мирен, иако беа забележани некои неправилности.
Изборите се одржаа по неодамнешниот бојкот на парламентот и најавениот бојкот на изборите од страна на Социјалдемократскиот сојуз на Македонија (СДСМ) кој што заврши на 1 март постигнат со договор помеѓу лидерите на СДСМ и Внатрешната македонска револуцинерна организација - Демократска партија за македонско национално единство (ВМРО – ДПМНЕ) со посредство на Европската унија.
Правната изборна рамка е сеопфатна.
Покрај амандманите усвоени во ноември 2012, Изборниот законик беше дополнително изменет во неделите пред изборите со цел да се продолжи рокот за поднесување кандидатури.
Иако не е добра пракса да се менува правната рамка помалку од една година пред изборите, последната измена наиде на сепартиски консензус.
Во иднина потребно е да се извршат реформи кои ќе се осврнат на недореченостите во Изборниот законик.
Државната изборна комисија (ДИК) работеше ефикасно и транспарентно и ги испочитува изборните рокови.
Сепак, ДИК гласаше по етничка линија за да дозволи повлекување на кандидатските листи, што негативно влијаеше на нејзината непристрасност и колегијалност.
Иако седниците на ДИК беа отворени за набљудувачите на изборите и за медиумите, некои Општински изборни комисии не ги објавуваа своите состаноци на време и донесуваа одлуки во неформални работни групи со што ја намалија транспарентноста во однос на нивната работа.
Гледано во целост, процесот на регистрација на кандидатури беше инклузивен и им обезбеди на гласачите различен избор.
Меѓутоа, одлуката да се продолжи рокот за регистрација на кандидати не се однесуваше на кандидатури поднесени од страна на групи на гласачи.
Ова е спротивно на принципите пропишани во параграф 7.5 и 7.6 од Копенхашкиот документ на ОБСЕ од 1990 г., кои бараат властите да ги почитуваат правата на сите кандидати кои се кандидираат за политички функции без дискриминација.
Во согласност со законската обврска, секое трето место на кандидатските листи беше резервирано за помалку застапениот пол.
Иако претходно немаше жени градоначалници, 32 жени се кандидираа за градоначалници на овие избори и 2 беа избрани во првиот круг, а 1 ќе оди во вториот круг.
Во самите изборни органи беше испочитуван критериумот за застапеност на половите.
Кандидатите можеа да ги водат своите кампањи слободно и пристапот до јавен простор беше овозможен без ограничувања.
Се водеше активна кампања.
Цел на кандидатите обично беа на гласачите од сопствените етнички заедници.
Наводите за заплашување на гласачи и злоупотреба на државните ресурси продолжија во текот на целата кампања.
НМИ на ОБСЕ/ОДИХР забележа неколку случаи на материјал за кампања поставен на државен имот, како и владини функционери кои со владини возила присуствуваа на предизборни настани во работно време.
Поматувањето на границата помеѓу државните активности и партиската кампања не е во согласност со параграф 5.4 од Копенхашкиот договор на ОБСЕ од 1990 г.
119.000 граѓани беа избришани од гласачкиот список пред изборите бидејќи не поседуваа биометриска лична карта или пасош.
Ваквото чистење на избирачкиот список наиде на поддршка од сите големи партии.
И покрај зголемената доверба во точноста на избирачкиот список, продолжија да се поднесуваат приговори и на денот на избори.
Би било добро процедурите за составување и одржување на списоците да подлежат на понатамошно подобрување.
Бројот на приговори поднесени до судовите беше минимален и многу засегнати страни ја известија НМИ на ОБСЕ/ОДИХР дека тие немаат доверба во процедурите за приговори и во судовите.
ДИК не постапи по 400 приговори во врска со водење на кампања пред дозволениот рок поднесени пред денот на изборите.
Отсуството на јасни процедури за постапување по предизборни приговори од страна на ДИК не гарантира ефикасна реакција, како што е пропишано со парагараф 5.10 од Копенхашкиот документ.
Иако медиумите следени од страна на НМИ на ОБСЕ/ОДИХР обезбедија опширно покривање на кампањата во вестите, јавниот радиодифузен сервис и неколку приватни радиодифузери покажаа пристрасност во корист на владејачката коалиција.
Електронските медиуми не успеаја да направат разлика помеѓу државните активности и партиска кампања.
Иако јавниот радиодифузен сервис обезбеди бесплатно претставување на кандидатите и креираше посебна програма во која ги покриваше активностите во кампањата, тие не беа емитувани во ударните термини што ја ограничи нивната потенцијална гледаност.
Процесот на гласање се одвиваше тивко и мирно, но сепак процедурите не беа испочитувани во некои од посетените гласачки места.
Продолжија случаите на групно гласање и тајноста на гласањето не секогаш беше испочитувана.
Најголем дел на набљудуваните броења на гласови беа оценети позитивно, иако понекогаш беа забележани процедурални пропусти.
Сумирањето на резултатите беше оценето позитивно во сите освен во пет од набљудуваните ОИК.
ДИК објави првична проценка на излезност од 67%.
ПРВИЧНИ НАОДИ
Контекст
По присилното исфрлање на пратениците од опозицијата и медиумите од парламентот за време на гласањето на годишниот буџет на 24 декември 2012, Социјалдемократскиот сојуз на Македонија (СДСМ) и неколку негови коалициски партнери отпочнаа бојкот на парламентот.
На 2 јануари 2013 СДСМ, исто така, објави дека ќе ги бојкотира и локалните избори доколку не се исполнат нивните барања.
Владејачката Внатрешно македонска револуционерна организација - Демократска партија за македонско национално единство (ВМРО–ДПМНЕ) и СДСМ не можеа да најдат компромис за да ја разрешат политичката криза.
Бојкотот на парламентот и на локалните избори заврши на 1 март кога Европската унија посредуваше во постигнувањето на договор помеѓу лидерите на двете партии.
Трите најголеми етнички албански партии застапени во парламентот, Демократската унија за интеграција (ДУИ), Демократската партија на Албанците (ДПА) и Национална демократска преродба (НДП) не се вклучија во бојкотот и изјавија дека ќе учествуваат на овие избори.
Како резултат на политичката криза, изборите добија политичко значење кое го надмина општинскиот опсег.
Лидерот на коалицијата на ВМРО–ДПМНЕ ги опиша изборите како референдум за иднината на земјата, додека пак лидерот на СДСМ изјави дека резултатите од изборите ќе одредат дали треба или не треба да се одржат предвремени парламентарни избори.
Освен тоа, на изборите се гледаше како на важен тест во контекст на заедничката амбиција на сите главни политички партии со кој ќе се промовира евроатлантската интеграција на државата.
Изборите од 2013 беа првите одржани избори по спојувањето на пет општини во едниствената општина Кичево.
Намалувањето на бројот на општини и промената на демографскиот профил на Кичево доведе до зголемена меѓуетничка конкуренција во трката за градоначалник и советници.
Правна рамка и изборен систем
Правната рамка за локалните избори е воглавно регулирана од Уставот и Изборниот законик.
Освен амандамнот усвоен во ноември 2012, Изборниот законик беше дополнително изменет во неделите пред изборите со цел да се продолжи рокот за регистрација на кандидати.
3 Иако не е добра пракса да се менува правната рамка помалку од една година пред изборите, последната измена наиде на сепартиски консензус.
4 Останатите рокови во Изборниот законик, вклучувајќи го и денот на започнување на изборната кампања, не беа изменети за да се усогласат со ова продолжување, така што настана забуна за тоа кога е законски дозволено кандидатите да ја започнат својата кампања.
Иако според препораките на ОБСЕ/ОДИХР и Венецијанската комисија на Советот на Европа се извршија неколку реформи на Изборниот законик, сепак останаа недоречености кои треба да се адресираат вклучувајќи ги тука и одредбите за финансирање на кампањите, регистрацијата на кандидати и приговорите и жалбите.
Меѓународната набљудувачка мисија за изборите го поздравува договорот на двете најголеми политички партии за продолжување на процесот на изборни реформи по овие избори.
Изборите за градоначалници и советници се одржуваат секои четири години во втората половина на март.
Секоја од 80те општини и градот Скопје гласаат за градоначалник и советници.
Градоначалниците се избираат по мнозински систем во два круга.
Доколку ниеден кандидат не добие повеќе од 50 насто од гласовите во првиот круг, тогаш во рок од две недели се одржува втор круг помеѓу кандидатите кои добиле најголем број гласови.
Исто така, постои услов според кој за да изборите бидат важечки во првиот круг потребно е една третина од гласачите запишани во избирачкиот список да излезат на гласање.
Општинските советници се избираат по пропорционален модел со затворени листи и без услов за излезност.
Бројот на советници во една општина зависи од населението во истата.
Бројот на советници не може да биде помал од 9 и поголем од 33, освен во градот Скопје каде што бројот е 45.
Изборна администрација
Локалните избори беа спроведени од страна на изборна администарција на три нивоа – Државна изборна комисија (ДИК), 80 Општински изборни комисии (ОИК) и Изборната комисија на Град Скопје и 2.976 Избирачки одбори (ИО).
Претседателот на ДИК и два члена беа именувани од страна на опозициските партии додека заменик претседателот и трите останати членови беа именувани од страна на владејачките партии.
ОИК се професионални органи кои се состојат од пет члена – јавни службеници избрани по случаен избор.
ИО се од мешан професионален и политички состав со еден член именуван од страна на владејачките партии, еден од опозициските партии и три јавни службеници избрани по случаен избор.
Во согласност со Изборниот законик, беше запазена етничката и половата застапеност во самите ОИК и ИО.
5 Општо земено, ДИК работеше ефикасно и транспарентно и ги испочитува сите изборни рокови.
Седниците на ДИК беа отворени за набљудувачите на изборите и за медиумите и одлуките и записниците од седниците беа објавени на веб страната на ДИК, според дадената препорака на ОБСЕ/ОДИХР.
Меѓутоа на 8 март членовите на ДИК гласаа на етничка основа за да дозволи повлекување на кандидатските листи во етнички мешаните општини Кичево и Струга, што негативно се одрази на непристрасноста и колегијалноста на ДИК.
Некои ОИК не ги најавуваа своите состаноци на време и одлуките често беа донесувани во работни групи кои не беа јавни, на тој начин поткопувајќи ја нивната трансапрентност.
Мнозинството ОИК се соочија со финансиски проблеми во однос на навременото примање на потребните финансиски средства и во некои случаи поради тоа членовите на ОИК користеа свои лични средства.
Согласно законската обрврска, ОИК одржаа обуки за членовите на ИО.
Едукацијата на гласачите превземена од страна на ДИК беше ограничена.
Запишување на гласачите во избирачкиот список
ДИК е одговорна за ажурирање на избирачкиот список врз основа на податоците извадени од постојаниот регистар на државјани на Министерството за внатрешни работи.
Сите граѓани кои имаат 18 години или повеќе на денот на избори, кои имаат жителство во нивната општина, имаат важечка биометриска лична карта или пасош и на кои не им е одземена деловната способност со судска одлука се стекнуваат со право на глас.
119.000 граѓани беа отстранети од избирачкиот список пред овие избори бидејќи не поседуваа биометриска лична карта или пасош.
Ова чистење на избирачкиот список беше поддржано од страна на сите партии.
И покрај зголемената доверба во точноста на избирачкиот список, продолжија да се поднесуваат приговори и на изборниот ден.
Би било корисно во иднина да се подобрат процедурите за составување и ажурирање на избирачкиот список.
Граѓаните можеа да го проверат избирачкиот список помеѓу 26 јануари и 9 февруари во регионалните канцеларии на ДИК или преку интернет програма за пребарување.
Кандидатите можеа да побараат копија од избирачкиот список од ДИК во книжна или електронска форма.
Вкупно, 1.743.403 граѓани беа регистрирани за гласање на овие избори.
Регистрација на кандидати
Кандидатите мора да бидат лица со право на глас и да бидат жители на општината каде се кандидираат.
На локалните избори може да се кандидираат кандидати предложени од страна на регистрирани политички партии, коалиции на политички партии или независни кандидати предложени од страна на група на гласачи.
До ревидираниот рок на 8 март беа поднесени вкупно 350 листи за градоначалници и 480 листи за советници од страна на 16 политички партии, 8 коалиции и 97.7
Согласно законската обврска, секое трето место на кандидатските листи беше резервирано за помалку застапениот пол.
Иако претходно немаше жени градоначалници, 32 жени се кандидираа за градоначалници на овие избори и 2 беа избрани во првиот круг, а 1 ќе оди во вториот круг.
Гледано во целост, регистрацијата на кандидати беше инклузивно и на гласачите им обезбеди различен избор.
Меѓутоа, продолжувањето на рокот за регистрација на кандидати се однесуваше само на политичките партии и коалициите, а не и на групи на гласачи.
Ова е спротивно на принципите пропишани во параграф 7.5 и 7.6 од Копенхашкиот документ на ОБСЕ од 1990 г. кој ги обврзува властите да ги почитуваат правата на сите кандидати за политичка функција без дискриминација.
И покрај инаку конфронтирачките односи помеѓу ВМРО-ДПМНЕ и СДСМ, овие две партии постигнаа договор за поднесување на заеднички листи на кандидати за советници во Кичево и Струга, каде се очекуваше тесна трка помеѓу албанските и македонските кандидати.
Договорот да поднесат заедничка листа на кандидати за советници беше склучен откако ВМРО-ДПМНЕ веќе ја имаше поднесено својата листа на кандидати за советници поради што партијата побара од ДИК да ја повлече својата листа на кандидати за советници од овие две општини.
Одлуката на ДИК да го дозволи повлекувањето на листите на кандидати за советници не беше прифатена од двете ОИК кои ги одбија листите поднесени од СДСМ бидејќи на нив имаше кандидати кои веќе фигурираа на утврдените листи на ВМРО-ДПМНЕ.
СДСМ го обжали одбивањето на нејзините листи во Управниот суд, кој на 9 март ги поништи одлуките на двете ОИК.
ДУИ и ДПА изразија сомневање во законитоста на судската одлука тврдејќи дека ДИК нема надлежност да одобрува повлекување на листи.
ДПА во Кичево јавно ја поддржа листата на кандидати на ДУИ.
Кампањата
Изборната кампања официјално започна на 4 март и заврши на полноќ на 22 март.
НМИ на ОБСЕ/ОДИХР забележа неколку случаи на водење кампања пред официјалниот почеток.
Освен тоа, поради продолжените рокови за регистрација, партиите од коалицијата водена од СДСМ ја започнаа кампањата пред нивните листи да бидат одобрени од ОИК.
Кандидатите можеа слободно да ги водат своите кампањи и имаа слободен пристап до јавните површини без ограничувања.
Се водеше активна кампања која се интензивираше во последните две недели пред денот на избори.
Насекаде низ градовите и по главните патишта се забележуваа билборди, постери и банери, а најголема видливост имаа оние на ВМРО-ДПМНЕ.
Канидатите, исто така, се потпираа на кампањата “од врата на врата“, изборни митинзи и собири, како и на социјалните мрежи и веб страните со цел да допрат до гласачите.
Кандидатите обично целеа на гласачи од своите етнички заедници.
Неодамнешната политичка криза го изостри тонот на кампањата и употребата на етнички разединувачка реторика доведе до засилување на внатреетничкиот и меѓуетничкиот контекст.
Иако кампањата беше генерално мирна, низ земјата беа забележани неколку случаи на вандализирани изборни штабови, физички напади и уништен или отстранет материјал за кампања.
Насилните протести во врска со назначувањето на Талат Џафери за нов министер за одбрана на почетокот на кампањата доведоа до размена на обвинувања меѓу некои политички партии за поттикнување на етнички тензии, што резултираше со повици за мир од страна на меѓународната заедница и домашните граѓански здруженија.
Со цел да промовираат позитивна атмосфера во кампањата, кандидатите од Скопје и некои други општини потпишаа кодекс на однесување за поддршка на мирна и фер кампања.
Наводите за заплашување на граѓаните и злоупотреба на државни ресурси продолжија за време на кампањата.
НМИ на ОБСЕ/ОДИХР забележа неколку случаи на партиски материјал за кампања поставен на државен имот, вклучувајќи бандери, јавни згради и мостови што е спротивно на член 82 од Изборниот законик.
НМИ на ОБСЕ/ОДИХР, исто така, забележа како неколку случаи на владини функционери кои учествуваа во кампањата со служебни возила, дури и кога безбедносната ситуација не го налагаше тоа.
Покрај тоа, во текот на кампањата владата најави покачување на пензиите, на социјалната помош и на финансиската поддршка на земјоделските производи.
Извесен број на соговорници на НМИ информираа за заплашувања на гласачи, особено на вработените во јавниот сектор.
Сето ова ја помати границата помеѓу државна активности и кампањата и не е во согласност со параграф 5.4 од Копенхашкиот документ на ОБСЕ од 1990.
Финансирање на кампањата
Сите изборни кандидати се обврзани да отворат посебна банкарска сметка за средства за кампањата и да поднесат извештај за трошоците за кампањата до ДИК, Државниот завод за ревизија и Државната комисија за спречување на корупција.
Според претходните препораки на ОБСЕ/ОДИХР, Министерството за финансии креираше формулар за финансирање на кампања по ставки и ги обучи политичките партии како да ги пополнуваат извештаите.
Првите извештаи требаше да се поднесат до 14 март, меѓутоа, рокот беше продолжен до 19 март за оние кои се кандидираа во текот на продолжениот рок.
Според ДИК 83 од 121 извештај биле поденсени на време.
Овие извештаи покажуваат дека ВМРО-ДПМНЕ е во значителна финансиска предност и потрошила три пати повеќе од нејзиниот најблизок конкурент.
Вториот извештај требаше да се поднесе до 23 март, а конечниот во рок од 30 дена по завршувањето на кампањата.
Законот не пропишува обврска за поднесување финансиски извештај за кампањата во случај на втор круг на избори.
Иако трошоците за кампања се ограничени на 180 МКД (3 евра) по гласач запишан во избирачкиот список во општината каде се поднесува листата на кандидати, организаторите на кампањата се обврзани да поднесат единствен извештај за сите нивни листи не поделен по општини.
На тој начин не е возможно да се утврди дали е пречекорено ограничувањето на трошоците.
Покрај тоа, останува да загрижува прагот на различната горна гранција на донациите зависно од тоа дали се работи за физички или правни лица.
Медиуми
Во земјата постојат голем број на регистрирани медиуми.
Тие се поделени по јазична и политичка линија.
Телевизијата е главен извор на политички информации.
Од минатите избори до сега, затворањето на два електронски и неколку печатени медиуми значително го намали бројот на медиуми со критички осврт кон Владата.
Медиумското покривање на кампањата е регулирано со Изборниот законик, Законот за радиодифузна дејност и Правилниците усвоени од Советот за радиодифузија (СРД).
Електронските медиуми се обврзани да обезбедат рамноправно покривање на кампањата, а постојат и одредби за бесплатно претставување во медиумите и за платено рекламирање.
Медиумите следени од страна на НМИ на ОБСЕ/ОДИХР обезбедија опширно покривање на кампањата во вестите и покажаа забележителна пристрасност кон владејачките партии и во кванитет и во квалитет.
Сите следени електронски медиуми, освен Телма, редовно известуваа за владините активности, но не правеа разлика помеѓу државните активности и активностите на изборната кампања.
Јавниот радиодифузер МРТ не обезбеди изедначено покривање на кампањата.
Првиот канал на МРТ, МРТ 1, посвети 29% од вестите на владата и 27% на ВМРО-ДПМНЕ во главно со неутрален или позитивен тон.
СДСМ доби исклучиво неутрален или негативен тон.
МРТ 2, која прикажува програма на јазиците на малцинствата, постапи на сличен начин и посвети 27% со најчесто неутрален тон на владата и 21% на ДУИ, додека пак другите големи партии добија помеѓу 8% и 12% со најчесто неутрален тон.
Што се однесува до приватните канали, Сител и Канал 5 им беа наклонети на владејачките партии и најчесто имаа негативен тон кон опозицијата, додека пак Телма, Алфа и Алсат-М понудија понеутралено покривање.
Сител одвои 49% од покривањето на кампањата во вестите за ВМРО-ДПМНЕ, 21% за СДСМ и 16% за владата.
Канал 5 посвети 36% на ВМРО-ДПМНЕ, 26% на СДСМ И 16% на владата.
ТВ Телма одвои 25% за ВМРО-ДПМНЕ и 32% за СДСМ и Алфа посвети 34% на ВМРО-ДПМНЕ и 30% на СДСМ.
Алсат-М повеќе се фокусираше на етничките албански партии и посвети 24% на ДУИ, 12% на ДПА, 10% на НДП и по 17% на ВМРО-ДПМНЕ и СДСМ.
МРТ постапи согласно својата обврска да им обезбеди бесплатно претставување на изборните натпреварувачи.
Меѓутоа, бесплатното претставување беше емитувано надвор од ударните термини што ја намали потенцијалната гледаност, како и интересот на кандидатите да го искоритат тоа време.
МРТ изготви посебна програма, Изборна хроника, за да обезбеди подетално покривање на изборната кампања.
Меѓутоа, оваа програма, исто така, беше емитувана надвор од ударните термини и повеќе од половина беше посветена на ВМРО-ДПМНЕ.
Додека МРТ 1 не организира никакви дебати, на МРТ 2 се одржаа 17 дебати помеѓу етнички албанските партии од кои мнозинството беа приклонети на ДУИ.
Секој електронски медиум може да продаде до 15 минути на час за платено политичко рекламирање и секој кандидат може да купи 10 минути од тоа време.
Мониторингот на НМИ на ОБСЕ/ОДИХР покажа дека ВМРО-ДПМНЕ користеше многу повеќе платена политичка реклама за разлика од другите кандидати кои користеа многу помалку.
СРД е обврзан да го мониторира придржувањето до законот од страна на електронските медиуми и да реагира на извесните неправилности.
Врз основа на своите резултати од мониторингот на медиумите, СРД покрена 24 прекршочни пријави против 17 телевизиски канали и нивните главни уредници за прекршување на правилата за платено политичко рекламирање и емитување на платени реклами од државниот буџет.
Покрај тоа, мониторингот на СРД откри неизбалансираност во покривањето на вестите во корист на владејачките партии на повеќето национални електронски медиуми, какко и прекршување на правилата за претставување на анкети за јавното мислење од страна на Сител и Радиото на МРТ.
СРД не презеде никакви дејства по овие прашања пред денот на изборите.
Приговори и жалби
ДИК е надлежна за приговорите во врска со запишувањето на гласачите во избирачкиот список, повредување на правото на граѓаните да гласаат на денот на избори и за гласањето, броењето и сумирањето на резултатите.
Жалбите по овие одлуки се поднесуваат до Управниот суд, чии одлуки се конечни.
Иако роковите за постапување по приговорите и жалбите во врска со заштитата на правата на кандидатите и на гласачите се кратки, Управниот суд се придржуваше до истите.
Спротивно на претходните препораки на ОБСЕ/ОДИХР, ДИК може да одлучува за приговори поднесени на денот на изборите само доколку барем два приговори се поднесени за истото гласачко место.
Единаесет приговори беа поднесени до Управниот суд во текот на периодот за регистрација на кандидати, oвие приговори се однесуваа на одбивањето на листи на кандидати од страна на ОИК и четири од нив беа прифатени.
Со продолжувањето на рокот за регистрација на кандидати, три кандидатски листи кои беа одбиени од ОИК поради задоцнето поднесување, беа повторно поднесени и прифатени.
До ДИК пристигнаа преку 400 приговори за предвремено започнување со кампања, но Комисијата не постапи по истите пред денот на избори.
Недостигот од јасни процедури за постапување по предизборни приговори од страна на ДИК не гарантира ефикасна реакција, како што е пропишано со параграф 5.10 од Копенхашкиот документ од 1990 г.
Претставниците на некои партии и рекоа на НМИ на ОБСЕ/ОДИХР дека тие не поднеле приговори бидејќи не верувале во процедурите за приговори и во судовите.
Домашни и меѓународни набљудувачи
Изборниот законик пропишува набљудување од страна на меѓународни и домашни набљудувачи, како и од страна на овластени претставници на кандидатите на сите нивоа на изборната администрација.
Домашните групи на набљудувачи кои распоредија најголем број на набљудувачи се МОСТ, ЦИВИЛ и Институтот за демократија.
Во согласност со претходните препораки на НМИ на ОБСЕ/ОДИХР сите набљудувачи имаа право да добијат копија од записникот за гласање од ОИК и ИО.
Денот на избори
Денот на изборите беше тивок и мирен иако беа забележани технички неправилности.
Неколку партии искажаа загриженост за големиот број на гласачи од дијаспората кои се вратија за да гласаат на денот на избори.
Првичните бројки објавени од ДИК проценуваат 67 % излезност.
ДИК започна да соопштува резултати ноќта на денот на изборите и ги објави на својата веб страна по општини и гласачки места.
Предвременото гласање за болните и немоќни лица, за затворениците и внатрешно раселените се одржа на 23 март.
Севкупната оценка на Меѓународната мисија за набљудување на изборите (ММНИ) беше позитивна за 55 од 66 набљудувани случаи.
Но, во 13 случаи не беше испочитувана тајноста на гласањето, додека пак разбирањето на процедурата за гласање од страна на гласачите беше оценета негативно во 26 случаи.
Набљудувачите на ММНИ забележаа дека некои затвореници не беа запишани во избирачкиот список.
Домашните набљудувачи беа присутни на 30% од набљудувани случаи на гласање во домови или затвори.
Набљудувачите на ММНИ го оценија како позитивно отворањето на гласачките места во 99% од посетените места.
17 од набљудуваните гласачки места беа отворени со мало доцнење, но тоа не ги спречи гласачите да гласаат.
Севкупната оценка на процесот на гласање беше добар и многу добар во 94% од набљудувањата.
Набљудувачите на ММНИ не беа попречувани и можеа да ги набљудуваат процедурите во 98% од случаите.
Меѓутоа, беа забележани процедурални неправилности во 11% од посетените гласачки места.
Тука спаѓаат: групно гласање (15%), почитување на тајноста на гласањето (12%), гласање во име на друг (3.5%) и неправилно запечатени гласачки кутии (3%).
Во 95 набљудувани случаи гласачите беа вратени бидејќи нивните имиња не биле на избирачкиот список во конкретното гласачко место.
Работата на ИО и нивното разбирање на процедурите за гласање беа оценети позитивно во 90% од набљудуваните случаи.
Покрај тоа, ММНИ забележа дека тајноста на гласањето можеше да биде загрозена во 60 гласачки места со помалку од 10 запишани гласачи.
Броењето на гласовите беше оценето позитивно во 66 од 81 набљудувани броења на гласови и набљудувачите на ММНИ можеа јасно да ја набљудуваат процедурата за броење во 97% од случаите.
Меѓутоа, процедурата за броење беше неорганизирана во 24 набљудувани случаи и во 18 набљудувани броења беа направени процедурални грешки.
Додека транспарентноста на броењето беше оценета позитивно во 92% од набљудувањата, во 44% од набљудуваните гласачки места записниците од гласањето не беа јавно објавени како што е пропишано во Изборниот законик.
Севкупната оценка на процесот на сумирање на резултатите беше оценета како добра или многу добра во 93% од набљудуваните ОИК при што набљудувачите генерално можеа да набљудуваат без пречки.
Во 18 од набљудуваните случаи беа забележани противречности во записниците од гласањето на ИО; истите потоа беа поправени од ОИК.
Домашните набљудувачи беа присутни на отворањето на 72% од набљудуваните гласачки места, тие беа присутни на гласањето на 74% од набљудуваните гласачки места и на 80% од гласачките места за време на броењето.
Покрај тоа, на 96% од набљудуваните гласачки места беа присутни овластени претставници на кандидатите.
46% од претседателите на ИО во набљудуваните гласачки места беа жени.
Англиската верзија на овој извештај е единствениот официјален документ.
Обезбеден е и неофицијален превод на македонски и албански јазик.
ИНФОРМАЦИИ ЗА МИСИЈАТА И БЛАГОДАРНОСТ
Скопје, 25 март 2013 г. – Набљудувачката мисија за изборите на ОБСЕ/ОДИХР (НМИ) започна со работа на 25 февруари со 11 експерти во главниот град и 16 долгорочни набљудувачи распоредени низ земјата.
На денот на изборите беа распоредени 215 краткорочни набљудувачи, вклучувајќи 15 члена делегација на Конгресот на локални и регионални власти при Советот на Европа.
На изборите имаше набљудувачи од 30 земји членки на ОБСЕ.
Гласањето беше набљудувано во 831 гласачко место од вкупно 2.976.
Броењето беше набљудувано во 80 гласачки места.
Сумирањето беше набљудувано во 66 од вкупно 81 ОИК.
Сите институции кои имаа претставници во овој процес ја изразуваат својата благодарност до властите за добиената покана за набљудување на изборите, до Државната изборна комисија за соработката и за издавањето на неопходната документација за акредитација, до Министерството за надворешни работи и сите останати државни органи за понудената помош и соработка.
Овие институции исто така ја изразуваат својата благодарност до Мисијата на ОБСЕ во Скопје и до другите меѓународни институции за нивната соработка и поддршка.
За повеќе информации ве молиме обратете се до: • Амбасадорот Герт-Хинрих Аренс, Шеф на НМИ на ОБСЕ/ОДИХР во Скопје (+389 (0)2 3255 200); • Г. Томас Рајмер, портпарол на ОБСЕ/ОДИХР (+389 72 209 788 или +48 609 522 266) или г-а Тамара Отиашвили, Советник за избори при ОБСЕ/ОДИХР во Варшава (+48 22 5200 680). • Г. Јури Ландберг, Шеф на делагацијата на конгресот (+3725278287) или г-ѓа Рената Зикмунд, Шеф на оддел, Конгрес на локални и регионални власти на Советот на Европа во Стразбур (+33 659 786 455).
Адреса на НМИ на ОБСЕ/ОДИХР: Бул. Илинден 76, 1000 Скопје Тел. : +389 (0)2 3255 200, факс: +389 (0)2 3255 201, е-пошта: office@odihr.org.mk
1 Во барањата влегуваат: објавување на предверемени парламентарни избори, реформа на Изборниот законик, опширно ревидирање на Избирачкиот список, оставки на министрите за финансии, за внатрешни работи, за правда и на Извршниот директор на јавниот радиодифузен сервис Македонската радио телевизија (МРТ).
2 Текстот на договорот може да се најде на http://ec.europa.eu/commission_2010- 2014/fule/headlines/news/2013/03/20130301_en.htm.
3 Амандманите од ноември 2012 беа усвоени со тесно мнозинство во парламентот (66 од 123 пратеника) со тоа што опозициските партии се воздржаа од гласање.
4 Кодот за добри практики за изборни прашања на Венециската комисија препорачува ,,основните елементи на изборниот закон да не бидат менувани помалку од една година пред избори.’’
http://venice.coe.int/webforms/documents/CDL-AD%282002%29023rev-e.aspx
5 Според член 21 од Изборниот законик, етничките заедници кои претставуваат повеќе од 20% од анселението на една општина треба да бидат застапени во ОИК и ИО, додека пак најмалку 30% од членовите на сите изборни комисии треба да бидат од различен пол од другиот.
6 ДИК ја извести НМИ на ОБСЕ/ОДИХР дека од септември 2012 тие имаат испратено повеќе од 20 писма до владата, парламентот и градоначалниците за да побараат финансиска поддршка за 25 општини.
ОИК од Делчево, Демир Хисар, Долнени, Гостивар, Липково, Ранковце, Студеничани, Шуто Оризари и Врапчиште ја известија НМИ на ОБСЕ/ОДИХР дека немаат добиено пари од општините.
7 Неколку политички партии на кои им беше одбиено барањето за регистрација поради доцнење во поднесувањето на барањето можеа да се регистрираат во новиот рок..
8 НМИ на ОБСЕ/ОДИХР е запознаена со најмалку еден случај во општината Чучер Сандево каде на група на гласачи чија листа првично беше одбиена поради доцнење во поднесувањето исто така и беше одбиено регистрирањето во новиот рок.
9 Параграф 7.5 пропишува земјите членки ,,да го почитуваат правото на граѓаните да се кандидираат за политички и јавни функции, поединечно или како претставници на политички партии или организации, без дискриминација.’’
Параграф 7.6 понатаму пропишува дека земјите членки треба „да го почитуваат правото на поединци или групи да основаат во целосна слобода нивни политички партии или други политички организации и да ги обезбедат политичките партии и организации со неопходната правна гаранција што ќе им овозможи да си конкурираат едни со други врз основа на еднаков третман пред законот и од властите.
10 Член 57(2) од Изборниот законик забранува еден кандидат да се кандидира на две различни листи на кандидати.
НМИ на ОБСЕ/ОДИХР беше известена дека на кандидатските листи на СДСМ за Струга и Кичево има 12 односно 13 кандидати кои веќе се наоѓаат на листите на ВМРО-ДПМНЕ.
11 На 4 март ДИК изјави дека не постојат правни процедури според кои ДИК може да ги менува кандидатските листи.
Записниците од седниците на ДИК се достапни на http://www.sec.mk/index.php?option=com_content&view=category&layout=blog&id=42&Itemid=103
12 НМИ на ОБСЕ/ОДИХР набљудуваше 54 митинзи.
13 На пример, на 13 март на еден митинг во Струга премиерот одржа говор во кој предупредуваше за напорите за мобилизирање на гласачи од страна на „другите’’ и ги повика Македонците да гледаат пошироко од партиските поделби бидејќи „Струга има проблем кој треба да се реши.’’
Во Кичево, кандидатот на ДУИ, Фатмир Дехари, на својот профил на една социјална мрежа објави своја фотографија во воена опрема како држи автоматско оружје.
14 Вклучувајќи го штабот на кандидатот за градоначалник на Карпош, Јакимовски, како и штабот на ДУИ во Кичево и на СДСМ во Охрид.
Покрај тоа, Ајдуван Мамудов, шеф на изборниот штаб на кандидатот Неждет Мустафа (Обединети демократски сили на Ромите) беше нападнат на 20 март и случајот е под истрага.
15 Параграф 5.4 од Копенхашкиот документ од 1990 пропишува ,, јасна поделеност помеѓу државата и политичките партии; особено, политичките партии не смее да се слеат со државата.’’
16 Одлуката на ДИК се заснова на член 15.3 од Изборниот законик, кој пропишува дека изборните рокови ги определува ДИК.
Меѓутоа, овој член се однесува само на парламентарни избори.
17 Не сите институции ги објавија извештаите како што е пропишано со закон.
18 Според извештаите вкупната сума која ја потрошила ВМРО-ДПМНЕ изнесува 729.826 евра, додека пак СДСМ вкупно 222.098 евра.
Извештаите се достапни на http://www.dksk.org.mk/.
19 НМИ на ОБСЕ/ОДИХР изврши монитирнг на ударните термини (18:00 до 24:00) на седум телевизиски канали: МТВ 1 (јавен) и МТВ 2 (јавен) и Сител, Канал 5, ТВ Телма, Алфа, Алсат-М; весници: Дневник, Нова Македонија, Фокус, Коха, Журнал+.
20 МРТ одвои две минути за секој кандидат за градоначалник и една минута за секоја кадидатска листа за општински совет.
21 Во некои случаи жалителот мора да поднесе жалба во рок од 24 часа по добивањето на одлуката од ОИК и Управниот суд мора да одлучи во рок од 24 часа.
За приговори во однос на заштита на правото на глас, ДИК мора да одлучи во рок од 4 часа по поднесувањето на приговорот.
Управниот суд мора да одлучи во рок од 24 часа по примањето на одлуката од ДИК.
22 Член 31(2)35 од Изборниот законик.
23 Сојузот на Титови леви сили во општините Аеродром и Карпош и Социјалдемократска унија во Ѓорче Петров.
24 Параграфот 5.10 пропишува дека ,,секој ќе има ефикасни средства за жалба против админситративните одлуки со цел да се испочитуваат основните права и да се обезбеди правен интегритет.’’
Канцеларија за демократски институции и човекови права
ПОРАНЕШНА ЈУГОСЛОВЕНСКА РЕПУБЛИКА МАКЕДОНИЈА
ЛОКАЛНИ ИЗБОРИ
24 март и 7 април 2013
Набљудувачка мисија за избори на ОБСЕ/ОДИХР
Конечен извештај
Варшава 9 јули 2013
ПОРАНЕШНА ЈУГОСЛОВЕНСКА РЕПУБЛИКА
МАКЕДОНИЈА
ЛОКАЛНИ ИЗБОРИ
24 март и 7 април 2013
Конечен извештај на Набљудувачката мисија за избори на ОБСЕ/ОДИХР
I. ИЗВРШНО РЕЗИМЕ
По прием на покана од страна на Министерството за надворешни работи, Канцеларијата на ОБСЕ за демократски институции и човекови права (ОБСЕ/ОДИХР) испрати Набљудувачка мисија за избори (НМИ) за да ги набљудува Локалните избори 2013.
НМИ на ОБСЕ/ОДИХР ја ценеше сообразноста на изборниот процес со Заложбите на ОБСЕ и други меѓународни стандарди за демократски избори, како и со националните прописи.
За набљудувањето на денот на изборите, 24 март, НМИ на ОБСЕ/ОДИХР ги здружи своите напори со набљудувачката делегација на Конгресот на локални и регионални власти на Советот на Европа.
НМИ на ОБСЕ/ОДИХР се задржа во земјата за да го следи и вториот круг избори на 7 април.
Локалните избори 2013 беа спроведени ефикасно, и се одвиваа во силна конкуренција.
И покрај ова, партизираното медиумско покривање на изборите и преклопувањето на државните и партиските активности, не им обезбедија на кандидатите подеднакво поле за натпревар на изборите.
Натамошни напори се потребни со цел да се одговори на недостатоците и недоследностите во Изборниот законик и да се зголеми довербата во Избирачкиот список.
Главно, и двата изборни дена беа тивки и уредни, иако беа забележани одредени процедурални неправилности.
Овие избори беа поврзани со претходен бојкот на Парламентот, како и со најава од страна на Социјалдемократскиот сојуз на Македонија (СДСМ) за бојкот на изборите, а тоа беше прекинато на 1 март со договор обезбеден со посредство на Европската унија, меѓу лидерите на СДСМ и Внатрешната македонска револуционерна организација – Демократска партија за македонско национално единство (ВМРО-ДПМНЕ).
Законската рамка која ги уредува изборите е сеопфатна.
Покрај амандманите кои беа воведени во декември 2012 г. Изборниот законик беше дополнително изменуван неколку недели пред изборите, со цел да се продолжат роковите за регистрација на кандидати.
Иако не е добра пракса да се воведуваат измени во законската рамка, пократко од една година пред одржување избори, ваквата измена беше прифатено со консензус од страна на повеќето политички партии.
На Изборниот законик сеуште му недостасуваат детални одредби за битни прашања поврзани со регистрација на гласачи, регистрација на кандидати, спроведување изборни кампањи, финансирање изборни кампањи, медиумско покривање на избори и приговори и жалби поврзани со избори.
Ваквите недостатоци оставија простор за обезбедување спротивставено толкување и неконзистентна примена на изборното право.
Државната изборна комисија (ДИК) работеше ефикасно и транспарентно, и ги запази повеќето законски рокови.
Меѓутоа ДИК гласаше според етничка линија во текот на разгледувањето на приговорите и жалбите, што негативно влијаеше на нејзината непристрасност и колегијалност.
Од една страна, седниците на ДИК беа отворени за јавноста, но од друга пак, одреден број Општински изборни комисии (ОИК) однапред не ги објавуваа своите седници и донесуваа одлуки во рамки на неформални средби, со што ја намалија транспарентноста на своето работење.
Повеќето Општински изборни комисии се соочија со финансиски проблеми бидејќи навреме не ги примија потребните финансиски средства.
На овие избори, вкупно 1.743.403 избирачи имаа право на глас.
Според Министерството за внатрешни работи 119.000 лица биле отстранети од Избирачкиот список бидејќи не поседувале биометриски исправи.
Ажурирањето на Избирачкиот список беше поддржано од страна на сите поголеми политички партии.
Покрај зголемената доверба во точноста на Избирачкиот список, продолжија приговорите поврзани со него, и тоа во текот на двата изборни дена.
Како што веќе беше наведено во претходните Извештаи на НМИ на ОБСЕ/ОДИХР, ќе биде корисно натамошно да се подобрат постапките за подготвување и одржување на Избирачкиот список.
Регистрацијата на кандидатите на изборите беше инклузивна и им обезбеди на избирачите да избираат меѓу различни кандидати.
Вкупно беа поднесени 350 листи на кандидати за градоначалници и 480 листи на кандидати за советници, од страна на 16 политички партии, 8 коалиции и 97 групи граѓани.
Меѓутоа, продолжувањето на рокот за регистрација на кандидати на овие избори не се применуваше подеднакво и за независните кандидати.
Ова се коси со начелата кои се даваат во ставовите 7.5 и 7.6 од Документот од Копенхаген на ОБСЕ од 1990 г., кој одредува дека властите мораат да ги почитуваат правата на сите кандидати да се натпреваруваат за добивање на политички мандат, без дискриминација.
Во согласност со законскиот услов, по еден кандидат на секое последователно трето место на кандидатските листи беше резервирано за помалку застапениот род.
Начелото за застапеност на родовите беше најмногу почитувано кај членството на органите за спроведување на изборите.
На кандидатите им беше овозможено слободно да спроведуваат изборна кампања без некој несоодветно да ги спречува во тоа.
Иако кампањите беа активни, од-време-на-време беа засенети од меѓуетнички тензии.
Обвиненијата за заплашување на гласачите продолжија во целиот тек на изборите, а НМИ на ОБСЕ/ОДИХР набљудуваше неколку случаи на наводна злоупотреба на државни средства, за цели на изборната кампања.
Ова подигна загриженост околу можноста избирачите да ги дадат своите гласови „без страв од одмазда,“ услов што се дава во став 7.7 од Документот од Копенхаген на ОБСЕ од 1990 г.
Преплетувањето или преклопувањето на државните и партиските активности исто така е во спротивност со став 5.4 од Документот од Копенхаген на ОБСЕ од 1990 г.
Најновите измени на прописите за финансирање изборни кампањи ја засилија навременоста и транспарентноста за поднесување и ревизија на извештаите, како и советодавната улога, како да се врши известување.
Меѓутоа сеуште постои загриженост во врска со деталноста на извештаите, постапките при втор круг избори, како и различните прагови за нивоата на износите на донирани средства, од страна на физички и правни лица.
Големиот број медиуми во земјата се поделени според етнички и политички линии.
Од последните избори до сега, со затворањето на два радиодифузери, како и одреден број печатени медиуми, значително се намали бројот на медиуми кои се критички настроени кон владата.
Иако медиумите врз кои НМИ на ОБСЕ/ОДИХР вршеше мониторинг, обезбедија сеопфатно покривање на кампањата во своите информативни емисии, јавниот радиодифузен сервис, како и повеќето приватни радиодифузери, покажаа значителна пристрасност во полза на владејачките партии.
Електронските медиуми редовно ги покриваа владините активности и не успеаја да направат разлика меѓу државните активности и активностите поврзани со партиските кампањи.
Иако јавниот радиодифузен сервис им додели беспатно време за презентација на кандидатите и воведе специјална програма за покривање на активностите на политичките кампањи, ваквите емисии се емитуваа надвор од ударниот период на гледаност со што на кандидатите им се ограничи потенцијалната гледаност.
И двата дена на изборите беа тивки и уредни, иако беа увидени одредени процедурални неправилности.
Случаите на групно гласање се повторуваа, а тајноста на гласањето пак, секој пат не се почитуваше.
Неколку партии и набљудувачи ја искажаа својата загриженост за одреден број граѓани од дијаспората кои се враќаат во земјата за да гласаат без да имаат место на живеалиште, што е законски услов.
Повеќето пребројувања на гласачките ливчиња беа позитивно оценети, иако беа увидени процедурални превиди од време на време.
Во текот на двата круга, процесот на сумирање на резултатите од гласањето беше професионално спроведен, покрај одредени технички проблеми кои се случија во текот на првиот круг.
Првичните резултати за обата изборни круга гласање беа објавени на интернет страницата на ДИК, по редослед на нивниот прием преку Општинските изборни комисии, со пресек по дадени гласови по општини и избирачки места.
ДИК не решаваше по најголем број приговори поднесени пред и по денот на изборите, при што им го ускрати ефикасниот правен лек на подносителите, како што се одредува во став 5.10 од Документот од Копенхаген на ОБСЕ од 1990 г.
Управниот суд одлучуваше по поднесените жалби, на формалистички начин, а одлуките пак што ги донесуваше, беа неконзистентни.
Претседателот на Управниот суд даде оставка по објавувањето на одлуките по жалбите од вториот изборен круг.
ДИК на 23 април ги објави конечните резултати.
II. ВОВЕД И БЛАГОДАРНОСТ
По прием на покана од страна на Министерството за надворешни работи за набљудување на Локалните избори од 24 март 2013 г. и врз основа на препораките од Мисијата за оценка на потребите, спроведена од 28 до 31 јануари 2013 г. Канцеларијата на ОБСЕ, за демократски институции и човекови права (ОБСЕ/ОДИХР), на 25 февруари 2013 г. воспостави Набљудувачка мисија за избори (НМИ).
Ваквата НМИ беше предводена од страна на Амбасадор Герт-Хајнрих Аренс, а во неа беше вклучен главен тим составен од 11 членови со седиште во Скопје, како и 16 долгорочни набљудувачи распоредени низ целата земја.
За набљудувањето на 24 март беа распоредени 215 краткорочни набљудувачи, заедно со 15- члената делегација од Конгресот на локални и регионални власти на Советот на Европа.
Гласањето се набљудуваше во 831 избирачко место од вкупно 2.976 избирачки места.
Пребројувањето на гласовите се набљудуваше во 80 избирачки места.
Процесот на сумирање на резултатите од пребројувањето се набљудуваше во 66 од вкупно 81 Општинска изборна комисија.
НМИ на ОБСЕ/ОДИХР се задржа во земјата, со намален капацитет, за да го набљудува вториот круг на изборите кој се одржа на 7 април.
Севкупно 30 земји членки на ОБСЕ испратија свои набљудувачи.
Изборниот процес беше оценуван дали е во сообразност со Заложбите на ОБСЕ и други меѓународни стандарди за демократски избори, како и со домашните прописи.
Овој Конечен извештај следи по објавување на две Изјави за првичните наоди и заклучоци издадени на 25 март и на 8 април.
ОБСЕ/ОДИХР му благодари на Министерството за надворешни работи за упатената покана да ги набљудува изборите, на Државната изборна комисија за нејзината соработка и за издавањето на акредитациите за меѓународните набљудувачи, како и на другите органи од државната и локалната управа, за нивната помош и соработка.
ОБСЕ/ОДИХР исто така ја изразува својата благодарност и до Мисијата на ОБСЕ во Скопје, како и до дипломатските претставништва на земјите членки на ОБСЕ и до меѓународните организации, за нивната соработка во текот на траењето на оваа мисија.
III. ПОЛИТИЧКИ КОНТЕКСТ
По насилното исфрлање на членови на опозицијата и медиумите од Парламентот во текот на расправата по буџетот на 24 декември 2012 г. Социјалдемократскиот сојуз на Македонија (СДСМ) и неколку негови коалициски партнери започнаа со бојкот на парламентот.
На 2 јануари 2013 г. СДСМ објави дека исто така ќе ги бојкотира и локалните избори, ако не им бидат исполнети неколку барања.
3 Трите најголеми етнички албански партии кои се претставени во парламентот, Демократската унија за интеграција (ДУИ), Демократската партија на Албанците, како и Националната демократска преродба (НДП) не се приклучија во бојкотот и ги обелоденија своите намери да земат учество во изборната трка, од моментот кога изборите службено ќе бидат распишани, т.е. 11 јануари.
Владејачката Внатрешна македонска револуционерна организација – Демократска партија за македонско национално единство (ВМРО-ДПМНЕ) и СДСМ не најдоа начин да постигнат компромис за да ја запрат таквата политичка криза.
Опозицискиот бојкот на локалните избори запре само откога на 1 март, 2013 г. Европската унија посредуваше за постигнување договор меѓу лидерите на двете партии.
На итна седница која се одржа следниот ден, Собранието го продолжи рокот за регистрација на кандидати за учество на изборите, до 8 март со цел да им овозможи на опозициските кандидати да се регистрираат.
Како резултат од политичката криза, овие избори добија политичко значење надвор од рамките на едни локални избори.
Лидерот на коалицијата на ВМРО-ДПМНЕ ги опиша локалните избори како референдум за иднината на земјата, додека пак претседателот на СДСМ излезе со аргументи дека изборниот резултат ќе одреди дали треба или не треба да се одржат предвремени парламентарни избори.
Исто така, овие избори беа широко сфатени како важен тест во контекст на заедничката амбиција на сите мејнстрим политички партии за унапредување на евроатланските интеграции на земјата.
Локалните избори 2013 исто така се први локални избори кои се одржуваат по припојувањето на пет општини во единствена општина Кичево.
Со намалувањето на бројот на општини и промената на демографскиот профил на Кичево дојде до зголемување на меѓуетничкиот натпревар во трката за градоначалник и за членови на општинскиот совет.
IV. ЗАКОНСКА РАМКА
Законската рамка за локални избори е уредена главно во Уставот и во Изборниот законик.
Изборниот законик беше изменет во ноември 2012 г. врз основа на наодите од работна група воспоставена од владата, предводена од страна на Министерството за правда, со цел да одговори на препораките објавени во Конечниот извештај за предвремените парламентарни избори на НМИ на ОБСЕ/ОДИХР од 2011 г.
Овие амандмани беа усвоени од Собранието, со мало мнозинство (66 од вкупно 123 пратеници), при што опозициските партии се воздржаа од гласање.
Измените главно се поврзани со финансирање изборни кампањи, како и воведување технички амандмани за спроведување локални избори.
Покрај амандманите од 2012 г., Изборниот законик претрпе две измени неколку недели пред Локалните избори 2013 г. со цел продолжување на роковите за регистрација на кандидати.
Со последниот амандман рокот за поднесување кандидатски листи беше продолжен до 8 март и се однесуваше само на Локалните избори 2013 г.
Останатите рокови во Изборниот законик останаа непроменети со цел да укажуваат на ваквото продолжување на рокот.
Ова создаде недоразбирање кај заинтересираните страни во смисла кога официјално започнала изборната кампања.
Не е добра пракса законската рамка да претрпува измени пократко од една година пред одржување избори, но претходно споменатите измени беа прифатени со консензус од политичките партии.
Од друга страна пак, продолжувањето на рокот за регистрација на кандидатите важеше само за политички партии и коалиции, а не за групи граѓани.
Ова е спротивно на начелата што се обезбедуваат во став 7.5 и 7.6 од Документот од Копенхаген на ОБСЕ од 1990 г. каде се вели дека органите на управата мораат да ги почитуваат правата на сите кандидати да се натпреваруваат за освојување политички мандат, без дискриминација.
Иако во најново време Изборниот законик претрпе неколку реформи со што се одговори на претходните препораки на ОБСЕ/ОДИХР и на Комисијата за демократија преку право (Венецијанска комисија) на Советот на Европа, сеуште во Законикот постојат одреден број недостатоци и нејаснотии.
Ова вклучува непостоење на детални одредби за вторите кругови избори за градоначалници, финансирање на кампањите, регистрација на кандидати, како и за процесот на одлучување по приговори и жалби.
Исто така, прашањето како и кога независните кандидати и партиските листи на кандидати, можат да се повлечат од трката, не е регулирано во Изборниот законик, што предизвика полемика кога неколку политички партии ги повлекоа своите кандидатски листи, кратко време пред овие избори.
Во ваков контекст, ОБСЕ/ОДИХР го смета за добредојден договорот меѓу двете главни политички партии за продолжување на процесот на изборни реформи, по завршување на овие избори.
Реформата на Изборниот законик треба да одговори на препораките што се даваат во извештајов, како и во претходните извештаи на ОБСЕ/ОДИХР и на Венецијанската комисија.
Се препорачува Изборниот законик да се дополни со јасни одредби за вториот круг избори за градоначалници.
Реформата треба да ги вклучи сите и истата да биде комплетирана значително време пред одржување на следните избори.
V. ИЗБОРЕН СИСТЕМ
Избори за градоначалници на општини и за членови на совети на општини се одржуваат секои четири години во текот на втората половина на месец март.
Секоја од осумдесетте општини и Градот Скопје избира свој градоначалник и совет.
Градоначалниците се избираат преку мнозински систем со два круга гласање.
Кандидат за градоначалник може да биде избиран за градоначалник во прв круг гласање, но во тој случај мора да освои 50 отсто од гласовите.
Исто така постои услов за одѕивот на гласачите во првиот круг, што треба да изнесува една третина од регистрираните гласачи со цел таквите избори да се сметаат за важечки.
Меѓутоа, Изборниот законик не одредува што ќе се случи ако ваквиот одѕив во првиот круг не биде достигнат.
Ако ниеден кандидат не успее да победи во првиот круг, се одржува втор круг гласање две недели подоцна, а гласачите избираат меѓу двата кандидати кои освоиле најголем број гласови во првиот круг.
Не постои услов за одѕивот на гласачите во вториот круг гласање.
Изборниот законик треба да одредува што се случува при избор на градоначалници кога помалку од една третина од регистрираните избирачи излегле на гласање во првиот круг.
Советниците во општините се избираат преку пропорционален систем на претставување со претходно утврдени кандидатски листи.
Советничките места се распределуваат според формулата на d’Hondt.
Не постои услов за одѕивот на гласачите за избор на советници за општинските совети.
Бројот на советници кои се избираат во секоја од општините зависи од бројот на населението во секоја од општините, и тој варира од 9 до 33 членови на совети на општини.
Уставот одредува Градот Скопје дека е посебна единица на локалната самоуправа, а таа пак содржи десет општини, при што во Скопје избирачите избираат десет посебни совети на општини, како и посебен совет на градот Скопје во чиј состав влегуваат 45 советници.
VI. ИЗБОРНА АДМИНИСТРАЦИЈА
Локалните избори беа спроведени од страна на изборна администрација составена од три нивоа и тоа Државна изборна комисија (ДИК), 80 Општински изборни комисии (ОИК) заедно со Изборна комисија на Град Скопје, како и 2.976 Избирачки одбори (ИО).
Во текот на вториот круг избори за градоначалници 1.614 ИО беа вклучени во спроведувањето на изборите со што се отслика бројката на изборни трки каде се одржува втор круг избори, како и 32 Општински изборни комисии.
ДИК е постојан орган одговорен за севкупното спроведување на изборите.
Во нејзиниот состав влегуваат седум члена кои се назначени преку двотретинско мнозинство од страна на Собранието, со мандат од четири години.
12 Претседателот на ДИК и два члена на ДИК се именуваат од страна на опозициските партии, а потпретседателот пак и останатите три членови се именуваат од страна на владејачките партии.
ДИК ги запази повеќето изборни рокови и функционираше на ефикасен начин.
Седниците на ДИК беа отворени за изборните набљудувачи и за медиумите.
Одлуките на ДИК и најголем дел од Записниците од нејзините седници беа објавени на вебсајтот на ДИК, што е во согласност со претходната препорака на ОБСЕ/ОДИХР.
Исто така, ДИК дискутираше по одредени прашања како што се формата и изгледот на гласачките ливчиња и печатењето на гласачките ливчиња, на затворени и неформални средби помеѓу членовите на ДИК.
ДИК може дополнително да ја засили својата транспарентност преку строга примена на условот за објавување на сите записници од средбите на ДИК, на вебсајтот на ДИК.
Изборниот законик може да се измени за да одредува дека Записниците мораат да се објавуваат најдоцна 48 часа по завршување на секоја седница на ДИК.
По одредени одлуки, особено по оние за повлекување на кандидатските листи и оние за приговорите за денот на изборите, се гласаше според партиска и според етничка припадност на членовите на ДИК, наместо според законските причини за донесување на таквите одлуки.
Ова негативно влијаеше на непристрасноста и на колегијалноста на ДИК.
ДИК треба да ги разрешува сите приговори и жалби на непристрасен начин без политички мотивирано одлучување.
Законот и правото треба да се толкуваат, спроведуваат и извршуваат во согласност со намената на законите и правото.
ДИК подготви сеопфатно Упатство за Општинските изборни комисии и Избирачките одбори каде детално ги опиша постапките на гласањето, пребројувањето на гласовите и сумирањето на резултатите од гласањето.
ДИК подготви само мал број ТВ спотови за едукација на избирачите, а истите беа емитувани пред првиот и вториот круг од гласањето.
Од друга страна пак, забележително беше отсуството на материјали за едукација на избирачите.
ДИК може да обезбеди повеќе едукација и информации за избирачите, особено во врска со периодот и постапките за ажурирање на личните податоци на избирачите во Избирачкиот список, како и за групно гласање и за тајноста на чинот на гласањето.
Општинските изборни комисии (ОИК) се задолжени да го надгледуваат изборниот процес во секоја општина, а нивните задачи вклучуваат работи како регистрација на кандидати, назначување и обучување на членови на Избирачки одбори, сумирање и објавување на изборните резултати во општините, како и други технички подготовки според насоките на ДИК.
Во нивниот состав членува Претседател, четири членови и нивни заменици, а мандатот на членството трае пет години.
Членовите, претседателите и замениците се избираат по случаен избор од страна на ДИК, од редот на кадарот со високо образование што е вработен во државната и локалната администрација.
Во секој ОИК постои Секретар и негов заменик чија задача е обезбедување помош во работата, а тие пак се назначуваат од страна на претседателот на ОИК, од редовите на дипломираните правници.
Сите членови на ОИК и нивните заменици мораат да имаат живеалиште во соодветната општина каде служат во ОИК.
Одреден број ОИК се соочија со финансиски тешкотии бидејќи Општините навреме не им ги обезбедија потребните средства, за тие да можат да ги спроведуваат изборите.
Во одредени случаи членови на ОИК користеа сопствени парични средства.
Исто така, ваквиот недостаток на парични средства не се чинеше дека влијае врз подготовката на изборите.
Одредени Општински изборни комисии однапред не ги објавуваа своите седници и донесуваа одлуки на неформални средби со што ја намалија транспарентноста на својата работа.
Се препорачува, на Општинските изборни комисии да им се обезбедуваат потребните средства на навремен начин.
Исто така, транспарентноста на работата на Општинските изборни комисии ќе се зголеми ако тие одржуваат само јавни средби што ќе ги најават однапред.
Избирачките одбори (ИО) се задолжени за спроведување на постапките на денот на изборите во избирачките места.
ИО се составени од по пет члена: претседател, четири члена и нивни заменици, кои се назначуваат со мандат во траење од четири години.
По еден член и негов заменик се назначува од страна на владејачките политички партии, по еден член и негов заменик од страна на опозициските партии, а три члена и нивни заменици се избираат по случаен избор од редовите на вработените во јавните служби.
Сите членови на Избирачки одбори учествуваа во обука обезбедена од страна на Општинските изборни комисии.
Во одредени случаи, Општинските изборни комисии одлучија да одржат дополнителна обука за Избирачките одбори со цел да одговорат на одредени проблеми со кои се соочија во текот на првиот круг гласање, како што е проблемот со пополнување на записниците за изборните резултати.
Повеќето Избирачки одбори добро ја исполнија својата должност во текот на обата круга избори, иако во одредени општини објавувањето на првичните резултати се случи со задоцнување.
Во периодот меѓу двата круга избори, ДИК изврши замена на членовите на Општинската изборна комисија и 13 Избирачки одбори во Општина Чаир поради наводно фалсификување на изборните резултати.
Во тек е истрага по овој случај од страна на Обвинителството.
Неколку соговорници на НМИ на ОБСЕ/ОДИХР ја искажаа својата загриженост дека поради непостоење на правило за минимум квалификации за избор на членови на ИО честопати постојат лица со недоволно образование кои се назначуваат да служат во ИО.
Треба да се земе во предвид обезбедување чести и подетални обуки за членови на Избирачки одбори.
Изборниот законик одредува правична етничка и родова застапеност во сите органи за спроведување на изборите.
Етничкиот состав на ниво на ОИК и ИО беше строго запазен, а во најголем број случаи се почитуваше и правичната застапеност на родовите.
VII. РЕГИСТРАЦИЈА НА ИЗБИРАЧИ
Сите граѓани со регистрирано живеалиште во соодветната општина, кои достигнале 18 години возраст и кои поседуваат важечка лична исправа, имаат право на глас, освен оние чие гласачко право им било ускратено со правосилна судска одлука.
Оние граѓани со привремен престој во странство се запишуваат во Избирачкиот список според нивното последно живеалиште во земјата.
За прв пат на овие избори само оние граѓани кои поседуваат биометриска лична карта или пасош се запишуваат во Избирачкиот список.
ДИК е задолжена да го одржува Избирачкиот список врз основа на информации што се изведени од матичната евиденција, што се води во Министерството за внатрешни работи (МВР).
Во изборни години, МВР врши ажурирање на Избирачкиот список од следниот ден на распишување на изборите.
Тој ден, основните судови испраќаат податоци до ДИК за лица кои се осудени со правосилна одлука на судовите.
Исто така, Министерството за правда (МП) врши редовно ажурирање на информациите за новородените, починатите и венчаните лица и истите му ги испраќа на МВР.
Должностите на 132 матични служби на МП, 30 канцеларии за матична евиденција на МВР, како и 34 регионални канцеларии на ДИК, не се јасно дефинирани во врска со ажурирањето на податоците во Избирачкиот список и честопати се чини дека постои преклопување во нивната работа.
Од 2010 г. наваму, МП и МВР извршија неколку управни проверки на податоците за починатите и за запишаните граѓани.
Според МП и МВР, како и Државниот завод за статистика, Избирачкиот список е точен до степен на технолошките капацитети.
Треба да се разгледа можноста за спроведување на ревизија на постапките за составување и одржување на Избирачкиот список.
Со помош на јасни, координирани и транспарентни постапки точноста на Избирачкиот список ќе се зголеми , што ќе придонесе до подигање на јавната доверба во Списокот.
Избирачите беа во можност да извршат увид во Избирачкиот список, во една од 34-те регионални канцеларии на ДИК и можеа да побараат додавање, бришење и измени на своите податоци, во текот на целата година.
Избирачите исто така можеа да проверат дали нивното име се наоѓа на Избирачкиот список, преку една апликација на интернет.
Изборните кандидати беа во можност да побараат примероци од Избирачкиот список од ДИК, во хартиена форма или во електронска форма, и да поднесуваат засновани барања за измени на Избирачкиот список.
Во согласност со законот, периодот за вршење увид во Избирачкиот список траеше од 26 јануари до 9 февруари 2013 г. при што 46.633 лица извршиле проверка на своите податоци низ целата земја, при што 1.788 лица биле додадени во списокот.
Избирачкиот список беше затворен 15 дена пред изборите.
Според ДИК, за овие избори вкупно 1.743.403 избирачи се регистрирани во Избирачкиот список.
Според МВР, околу 119.000 лица биле избришани од Избирачкиот список пред овие избори бидејќи не поседувале биометриска лична карта или пасош.
Ваквото пречистување на Избирачкиот список наиде на поддршка од сите партии.
Меѓутоа, во периодот веднаш пред денот на изборите, политичките партии ја искажаа својата поранешна загриженост за точноста на Избирачкиот список.
На 22 март, СДСМ поднесе барање до ДИК каде го изнесе својот сомнеж за присуството на 13.869 избирачи во Избирачкиот список.
МВР ја информираше НМИ на ОБСЕ/ОДИХР дека ДИК испратила барање до МВР за верификација на 847 имиња кои се наоѓале во барањето за проверка на СДСМ и потврди дека ваквите имиња биле внимателно проверени и дека сите имале право на глас.
Другите приговори за точноста на Избирачкиот список главно беа незасновани.
Триесет и девет избирачи чии имиња не се најдоа во Избирачкиот список на денот на изборите во првиот круг, поднесоа приговори до ДИК, барајќи да бидат вклучени во Списокот за гласањето во вториот круг.
ДИК реши да не одлучува по приговорите се до по завршување на изборите, изјавувајќи дека Изборниот законик не им дозволувал да вршат измени во Избирачкиот список меѓу два круга избори.
На 2 април ДИК, по долга седница исполнета со расправии, одлучи да не им дозволи на граѓани со биометриски пасоши чија адреса на живеење е запишана како Република Албанија, да гласаат во вториот круг избори, иако нивните имиња беа веќе вклучени во Избирачкиот список и ним им беше дозволено да гласаат во првиот круг гласање.
Треба да се разгледа можноста за ревидирање на „денот на пресек“ кога се затвора Избирачкиот список со цел таквиот ден на затворање на Списокот да биде поблизу до денот на изборите.
VIII. РЕГИСТРАЦИЈА НА КАНДИДАТИ
Заедно со условот да се биде избирач, законот одредува дека сите кандидати мораат да бидат жители во општината во која сакаат да учествуваат во изборната трка.
Кандидати на локални избори можат да бидат номинирани за кандидати, од страна на регистрирани политички партии, коалиции на политички партии или пак независни кандидати, што се номинираат од страна на група граѓани.
Независните кандидати мораат да обезбедат поддршка за својата кандидатура преку собирање 100 и 450 потписи, во зависност од големината на општината, и преку собирање барем 1.000 потписи во градот Скопје.
Собирањето потписи трае 15 дена, а потписите за поддршка на кандидатите можат да се даваат само од страна на регистрирани гласачи со живеалиште во дадената општина.
Еден избирач може да го даде својот потпис само за една кандидатска листа.
Регистрираните политички партии и коалиции се изземени од постапката за собирање потписи за кандидати ако ги достават документите за регистрација на партијата и, по потреба, изјава со која се потврдува нивниот статус на коалициски партнер.
Кандидатските листи се поднесуваат до Општинските изборни комисии најдоцна 35 дена пред изборите, а Општинските изборни комисии се задолжени да ја потврдат регистрацијата на листите.
Во општини каде повеќе од 20 отсто од населението зборува на друг официјален јазик освен македонскиот, кандидатските листи можат да се поднесуваат на таквиот јазик.
Редоследот на кандидатските листи на гласачкото ливче се одредува од страна на ДИК врз основа на влечење ждрепка.
На секоја кандидатка листа и се доделува извлечениот реден број, а тој важи восите општини.
Регистрацијата на кандидатските листи ги вклучи главно сите и им обезбеди на гласачите можност да направат посебен избор.
Севкупно, беа поднесени 350 листи за кандидати за градоначалници и 480 листи за кандидати за членови на совети на општини, од страна на 16 политички партии, 8 коалиции и 97 групи граѓани.
Во согласност со законските услови, едно кандидатско место на секое трето последователно место на кандидатската листа, беше резервирано за помалку застапениот род.
Наспроти претходните избори, кога ниедна жена не беше избрана за градоначалник, 4 од 32 женски кандидати, беа избрани за градоначалник на општина.
Неопходни се натамошни напори за зголемување на бројот на женски кандидати.
Може да се разгледа можноста за изменување на Член 64.5 од Изборниот законик, со цел да одредува ако жена избрана од кандидатската листа за член на совет на општина, поднесе оставка на таквото место, таа да биде заменета со следната жена на таквата листа.
Откако СДСМ се откажа од изборниот бојкот, ВМРО-ДПМНЕ и СДСМ решија да поднесат заеднички кандидатски листи во Кичево и Струга, каде се очекуваше близок резултат во изборната трка меѓу кандидатите на етничките Албанци и Македонци.
Бидејќи листите на ВМРО-ДПМНЕ веќе беа регистрирани од страна на соодветните Општински изборни комисии, ВМРО-ДПМНЕ побара од ДИК да им дозволи во овие две општини да ги повлечат своите кандидатски листи.
ДИК одлучи да тоа да им го дозволи, но ваквата одлука не беше прифатена од страна на соодветните Општински изборни комисии, кои подоцна ги отфрлија заедничките листи поднесени од страна на СДСМ, бидејќи содржеле кандидати кои веќе биле потврдени на листите поднесени од ВМРО-ДПМНЕ.
СДСМ го обжали отфрлањето на потврдувањето на листите, до Управниот суд, кој на 9 март ја укина одлуката на двете Општински изборни комисии.
Потоа, заедничките листи на СДСМ беа потврдени.
ДУИ и ДПА се жалеа на законитоста на судската одлука преку изнесување тврдења дека ДИК нема овластување да потврдува повлекување на листи откако таквите листи веќе биле потврдени од страна на Општински изборни комисии.
Изборниот законик може да вклучи посебни одредби во врска со роковите и условите за повлекување на веќе потврдени кандидатски листи.
Исто така може да се разгледа воведување на можност, една кандидатска листа да биде делумно потврдена (на пр. да се прифатат само оние имиња на кандидати на листата кои ги исполниле условите за кандидатура, а останатите пак да се избришат од листата).
Ако ваква одредба биде воведена, тогаш се препорачува воведување и механизми на заштита со цел да се изнајдат гаранции дека, со обезбеденото право за повлекување на кандидатски листи нема да се врши злоупотреба.
IX. ИЗБОРНА КАМАПЊА
Во согласност со Изборниот законик, изборната кампања официјално започна на 4 март, во првиот круг заврши на полноќ на 22 март, а во текот на вториот пак, на 5 април.
Спротивно на законските одредби, неколку кандидати одржаа настани поврзани со изборна кампања пред почетокот на периодот на изборната кампања.
Целата изборна кампања беше конкурентна, а кандидатите пак можеа да се промовираат без несоодветни ограничувања.
Видливоста на материјалите од кампањата беше умерена, меѓутоа таа значително се зголеми во текот на последните десет денови пред првиот изборен ден.
Пред првиот изборен ден беа поставени билборди, знамиња и постери, а нови промотивни материјали наменети за вториот круг беа поставени само во одредени општини пред вториот круг гласање.
Од една страна, органите на власта главно ги исполнија своите должности за одредување простор за поставување промотивни изборни материјали, но од друга страна пак, во одредени општини на кандидатите не им беше обезбедена таква можност или пак не беа информирани за постоењето на таква можност.
Многу од кандидатите, низ целата земја и пред првиот круг гласање, одржуваа политички митинзи со голем број посетители, меѓутоа оние кандидати кои учествуваа во изборната трка за вториот круг гласање главно се одлучија да одржуваат помали средби со избирачите, прес конференции и кампања од врата-на-варата.
Повеќето кандидати за да му пристапат на својот електорат, исто така го користеа интернетот и социјалните мрежи.
Кандидатите, во првиот круг, главно им се обраќаа на избирачите од сопствената етничка заедница, но тие честопати бараа и поддршка од избирачите надвор од сопствената етничка заедница, во текот на вториот круг изборни трки, кога противкандидатите им беа од ист етницитет.
28 Во текот на двата круга избори, ВМРО-ДПМНЕ уживаше највисока видливост во населените места кои најмногу се населени со етнички Македонци, а ДУИ пак беше највидлива на места каде етничките Албанци претставуваат мнозинство.
Најновата политичка криза ја заостри реториката која се користеше во изборната кампања, а користењето пак на етнички поделена реторика доведе до засилени тензии во интра и интер етнички контекст.
Насилните протести кои се случија околу назначувањето на Талат Џафери за нов Министер за одбрана, на почетокот на периодот на изборната кампања, доведе до тоа одредени политички партии меѓусебно да се обвинуваат за поттикнување етнички тензии, укажувајќи дека меѓународната заедница и домашните граѓански организации треба да повикуваат на смирување на состојбата пред одржување на изборите.
Како напор за промоција на позитивна изборна кампања, кандидатите кои се тркаа во Скопје и во одредени други општини, потпишаа кодекс за однесување во поддршка на одржување мирни и фер предизборни кампањи.
Иако предизборните настани беа воглавном мирни, во текот на обата круга избори и низ целата земја, беа увидени неколку случаи на уништување изборни штабови, уништување или отстранување на изборен промотивен материјал, како и физички напади.
Тонот на кампањата стана понепријателски пред вториот круг избори.
Во неколку општини, во медиумите и, на постери и во брошури, се појавија негативни и анонимни изборни пораки.
Одреден број кандидати исто така изнесоа наводи за измамнички активности сторени од страна на нивните политички противници во текот на првиот круг.
Дополнително на ова, наводите за заплашување избирачи, особено врз вработените во јавниот сектор, продолжија во текот на целиот период на изборната кампања.
Наспроти ова, пред денот на изборите, политичките партии не поднесоа службени приговори и докази до соодветните органи, со цел да ги поддржат ваквите обвиненија.
Без оглед на веродостојноста на овие обвинувања, нивното преовладување ја намали довербата во правичноста на изборниот процес и подигна загриженост во врска со можноста гласачите да го дадат својот глас „без страв од одмазда,“ како што се одредува во став 7.7 од Документот од Копенхаген на ОБСЕ од 1990 г.
Со цел натаму да се зајакне јавната доверба во изборниот процес и да се осигури средина на отворено спроведување изборна кампања, соодветните органи треба да преземат поголема инцијатива со цел соодветно да ги истражат наводите за заплашување избирачи со цел да спроведат соодветни дејства ако таквите прекршувања на законот се докажат како вистинити.
Континуирано постоеја индикации за злоупотреба на државни средства во текот на кампањата, и тоа преку поставување на изборни промотивни материјали од страна на кандидати на владејачката партија, на државен имот како што се бандери за осветлување, јавни објекти и мостови, што е спротивно на Член 82 од Изборниот законик.
ОБСЕ/ОДИХР исто така беше сведок на случаи кога владини функционери и министри активно ги поддржуваа кандидатите од својата партија, честопати во текот на официјалното работно време, и тоа со користење владини возила.
Во неколку случаи, министри поставуваа услов дека поддршката од централната влада за изведба на локални проекти ќе зависела од исходот на локалните избори.
Исто така, Владата излезе со неколку добро публикувани известувања за пополнување на испразнети работни места, како и за зголемување на пензиите, социјалната помош и обезбедување државна помош за земјоделски производи, во текот на предизборниот период, пред првиот круг избори.
Кратко пред вториот круг гласање, Владата го објави капиталниот план за реконструкција и изградба на нови училишта низ целата земја, вклучително и во оние општини каде кандидатите на владејачката партија беа соочени со втор круг избори.
Севкупно, ваквите случаи на непостоење недвосмислена поделба меѓу Партијата и Државата подигаат загриженост дека не постои еднакво поле за натпревар меѓу кандидатите, што е во спротивност со став 5.4 од Документот од Копенхаген на ОБСЕ од 1990 г.
Органите на власта треба да покажат поголема политичка волја со цел да осигураат значително разграничување меѓу Државата и Партијата.
Постојните законодавни гаранции, како што се оние одредени во членовите 8-а и 9 од Изборниот законик, треба да се толкуваат на конзистентен начин со цел да служат за спречуваат конфликт на интерес кај позициите на извршната власт каде се бара неутралност, и обезбедувањето политичка предност кај кандидатите.
Одредбите треба понатаму да се дополнат со цел да вклучат и механизми за извршување на законот.
Во позитивен тек на настаните, одредени кандидати од владејачкиот коалиционен партнер ДУИ, кои се поставени на функционерски позиции, поднесоа оставка на таквите позиции пред почетокот на кампањата.
X. ФИНАНСИРАЊЕ НА КАМПАЊАТА
Изборниот законик и Законот за финансирање на политички партии го уредува финансирањето на кампањата.
Сите учесници во изборната трка мораат да отворат посебна жиро сметка за да примаат надоместоци за спроведување на изборната кампања, и за евидентирање на трошоците, и исто така тие мораа да поднесуваат финансиски извештаи, каде се евидентира финансирањето на кампањата.
Овој услов беше уште позасилен со измените на Изборниот законик во 2012 г. со кои се одредува секој од изборните кандидати да обезбеди единствен даночен број со цел отворање на жиро сметка за спроведување изборна кампања.
Со амандманите се изврши дополнително појаснување дека стоките и услугите што се продаваат по намалени цени треба да се сметаат за донации и истите да се сметаат по нивната пазарна вредност.
Групата држави против корупција на Советот на Европа (ГРЕКО) во нејзиниот Извештај за сообразност од 2012 г. позитивно ја оцени ваквата измена.
Финансирањето на кампањата во голем дел зависи од членарини и донации.
Законското ограничување за примање донации од физички лица изнесува ЕУР 5.000, а за правни субјекти пак 5 отсто од приходот на правниот субјект, во претходната година.
Не е дозволено примање донации од странски и јавни извори.
Како што се препорачуваше и претходно, разликата во природата на стапките на донации за изборни кампањи помеѓу физичките и правните лица, треба да се измени.
Постојните одредби се дискриминаторски и им овозможуваат предност на покрупните субјекти.
Трошоците за изборната кампања се ограничени на МКД 180 (ЕУР 3) по запишан избирач во општината во која е поднесена кандидатската листа.
Изборниот законик молчи за тоа дали ограничувањето на трошоците важи и за двата круга гласање.
Ќе биде полезно да се изврши натамошно појаснување на Член 84 од Изборниот законик со цел да одредува дали ограничувањето на трошоците важи и за обата круга гласање кога постојат два круга гласање.
Учесниците во изборната трка мораат да поднесуваат до ДИК, Државниот завод за ревизија и Државната комисија за спречување корупција, по два периодични извештаи, како и конечен извештај за трошоците што ги направиле во изборната кампања.
Овие извештаи се објавуваат со цел да се изгради транспарентност и да им се овозможи на гласачите да избираат врз основа на информираност, пред да го дадат својот глас.
Пред изборите, Министерството за финансии обезбеди образец за известување и ги обучи политичките партии како да ги составуваат извештаите, меѓутоа во новите обрасци кандидатите не мораат детално да ги испишат своите трошоци по ставки.
Без таков пресек на трошоци по посебни ставки не е можно да се изврши целосна ревизија на извештаите.
Се препорачува да се подготват подетални обрасци за финансиско известување за изборната кампања, во кои, од кандидатите, ќе се бара подетално и, по посебни ставки, да ги опишуваат трошоците.
Првиот Извештај за финансирање на изборната кампања мораше да се поднесе најдоцна до 14 март, а според ДИК, 84 од вкупно 121 извештај биле навреме поднесени.
Вториот извештај мораше да се поднесе до 23 март, а во овој случај само 56 од 121 извештај биле навреме поднесени.
Нема санкции за неподнесување на предизборни извештаи.
Според поднесените финансиски извештаи, ВМРО-ДПМНЕ потрошила пет пати повеќе од нејзиниот најблизок конкурент во текот на периодот на кампањата.
Според добрата пракса, конечните извештаи за финансирање на изборната кампања мораат да се поднесат не подоцна од 30 дена од гласањето, меѓутоа, законот не е јасен дали ова важи за првиот или за вториот круг гласање.
По најновите измени на законот, откога извештаите ќе бидат поднесени, Државното биро за ревизија мора да спроведе ревизија во рок од 60 дена и да покрене прекршочни постапки ако најде неправилности кои се во спротивност со одредбите на Изборниот законик.
Потребно е да се разгледа можноста за воведување пропорционални и превентивни санкции за неподнесување на финансиски извештаи за предизборната кампања.
Законот исто така треба јасно да ги одредува условите за финансирање изборна кампања, кога се одржува втор круг гласање.
Бидејќи подносителите на кандидатските листи мораат да поднесуваат унифицирани извештаи за сите свои поднесени листи, без поделба по општини, не е можно да се одреди дали ограничувањето на трошоците навистина се почитува.
Се препорачува учесниците во изборната трка да бидат задолжени да обезбедат приказ на одделни трошоци по општини со цел да може да се процени дали се придржувале кон правилата за финансирање изборна кампања.
XI. МЕДИУМИ
A. МЕДИУМСКА СРЕДИНА
Големиот број медиуми во земјата е поделен по етнички и политички линии.
Телевизијата е главен извор на политички информации во земјата.
Освен трите канали на јавниот радиодифузер Македонска радио-телевизија (МРТ), на национално ниво се емитуваат уште четири комерцијални канали, како и голем број регионални и локални канали.
МРТ се финансира преку радиодифузна такса што ја плаќаат домаќинствата и правните лица.
Во земјата исто така функционираат околу 80 радио станици и 9 дневни весници, а интернетот често се користи како извор на политички информации.
Од завршувањето на последните избори, затворањето на два радиодифузери и одреден број печатени медиуми, значително го намали бројот на медиуми што ја критикуваат власта.
Освен тоа, власта е најголемиот огласувач во земјата, а неколку соговорници на НМИ на ОБСЕ/ОДИХР ја опипаа дистрибуцијата на владините реклами како награда кон лојалната уредничка политика.
Советот за радиодифузија (СРД), е единственото регулаторно тело за медиуми.
Членовите на СРД ги назначува парламентот на предлог на различни, главно институции неповрзани со медиумите.
Овој процес предизвика загриженост во однос на професионалниот капацитет на членовите на СРД соодветно да ги извршуваат своите должности.
Треба да се разгледа можноста да се воспостават услови што треба да се исполнат при назначувањето на членови во Советот за радиодифузија, при што ќе се дава приоритет на професионалноста и непристрасноста, наместо на политичката поврзаност.
B. ЗАКОНСКА РАМКА
Медиумското претставување на изборната кампања е уредено со Изборниот законик, Законот за радиодифузна дејност, како и со различни прописи што СРД ги има усвоено.
На 12 ноември 2012 година, како позитивен чекор, се декриминализираше клеветата.
Според правната рамка, сите радиодифузери треба да обезбедат рамноправно претставување на целокупната изборна содржина.
По распишување на изборите, но и пред официјаниот почеток на кампањата, забранети се било какви снимки за кои може да се смета дека фаворизираат некоја политичка партија или кандидат.
Со официјалниот почеток на кампањата, од радиодифузерите се бара да обезбедат рамноправен пристап до медиумите.
Меѓутоа, правната рамка не е јасна во однос на регулирањето на медиумското претставување во вториот изборен круг.
Се препорачува, законската рамка јасно да ги одредува одредбите за медиумско претставување при втор круг избори.
На МРТ не ѝ е дозволено да емитува платено политичко рекламирање, но таа има обврска да распредели време за бесплатно политичко претставување.
Законската рамка не го опфаќа времетраењето на доделениот временски термин, ниту пак кога тој треба да се емитува.
МРТ одлучи да додели по две минути за секој кандидат за градоначалник и по една минута за секој кандидат за општинските совети.
Учесниците во изборната трка покажаа ограничен интерес за искористување на бесплатните минути, поради нивното кратко времетраење и фактот дека се емитуваат вон ударните термини.
МРТ одлучи да не додели бесплатно време за учесниците во вториот круг, бидејќи правната рамка на тоа не ја обврзува, со што го ограничи опфатот на информациите кои се наменети за гласачите да можат да избираат врз основа на информираност.
Треба да се разгледа можноста да се воспостави минимално времетраење на бесплатните претставувања што им се доделуваат на учесниците во изборната трка, со услов бесплатните претставувања да се емитуваат во текот на ударни термини.
Треба да се разгледа можноста да се додели бесплатно емитување за учесниците во изборната трка во вториот круг.
Постои недоследност помеѓу Изборниот законик и Законот за радиодифузна дејност во однос на тоа колку платено политичко рекламирање е дозволено на приватните медиуми.
Според податоците што ги објави Државната комисија за спречување корупција, огромниот дел од времето и просторот за платено политичко рекламирање го купиле ВМРО-ДПМНЕ, и во помал обем, ДУИ.
Во поголемиот број случаи, ВМРО-ДПМНЕ добила попуст од 20% до 75% од првичната цена за платено рекламирање, според ценовниците објавени пред почетокот на кампањата.
Таквите попусти не се наведени во ценовникот, а за нив се преговарало директно лице в лице со медиумите, со што се поткопал принципот на еднаквост.
Изборниот законик и Законот за радиодифузна дејност треба да се хармонизира во однос на дозволеното количество на платени реклами.
СРД има обврска да врши мониторинг врз радиодифузерите во текот на кампањата, како и да реагира на неправилностите што ќе ги утврди.
Иако мониторингот на СРД генерално даде можност за навремено утврдување на прекршоците, сепак со него не се успеа навремено и соодветно да се корегираат утврдените неправилности.
Мониторингот на СРД утврди недостаток на балансирано претставување во текот на првиот и вториот круг од кампањата и тоа од страна на поголемиот број медиуми што беа набљудувани.
Меѓутоа, ова тело реагираше на таквите прекршоци, дури три седмици по вториот круг, со поднесување прекршочни пријави против осум медиуми и нивни главни уредници.
СРД покрена 41 прекршочна постапка против 26 медиуми и нивни уредници заради прекршување на правилата за платено политичко рекламирање и емитување реклами, платени преку државниот буџет.
Освен тоа, со мониторингот што СРД го изврши се покажа недостаток рамнотежа при покривање вести кои се во прилог на владејачките партии и тоа кај повеќето национални радиодифузери, како и прекршувања на правилата за претставување на анкетите за истражување на јавното мислење на Сител и Македонското радио (МР).
СРД не презема никаква акција во врска со овие прашања пред денот на изборите.
C. МЕДИУМСКИ МОНИТОРИНГ НА НМИ ОБСЕ/ОДИХР
НМИ ОБСЕ/ОДИХР спороведе медиумски мониторинг на главните радиодифузери и печатени медиуми во текот на двете кампањи.
44 Иако сите медиуми врз кои се вршеше мониторинг обезбедија широко претставување на кампањата во своите информативни емисии, повеќето од нив прикажаа значителна пристрасност во прилог на владејачките партии како во однос на квантитетот, така и во однос на содржината на претставувањето.
Освен тоа, сите радиодифузери врз кои се вршеше мониторинг, освен Телма, редовно ги претставуваа владините активности, но не успеаја да направат разлика помеѓу нивните државни активности и нивната партиска кампања.
Овој шаблон беше уште поочигледен во текот на вториот круг од кампањата, кога медиумите се концентрираа на владини активности во општините во вториот круг избори.
Јавниот радиодифузер МРТ не успеа да обезбеди избалансирано претставување на кампањата.
МРТ-1 на владата ѝ посвети 29% од претставувањето во вестите во првиот круг (21% во вториот), а на ВМРО-ДПМНЕ пак, 27% (37% во вториот круг избори), главно користејќи позитивен или неутрален тон.
СДСМ доби 24% во првиот круг (29% во вториот) исклучително неутрален или негативен тон на претставување.
МРТ-2, која емитува програма на малцинските јазици го следеше сличниот пристап и посвети 27% во првиот круг (15% во вториот) на главно неутрално претставување на владата, како и 21% (33% во вториот) на владејачката ДУИ додека пак ДПА доби 9% и 16%, главно неутрално претставување во првиот и вториот круг гласање.
Освен вестите, во текот на првиот круг од кампањата, МРТ-1 и МРТ-2 емитуваа и специјална изборна програма со наслов Изборна хроника, со цел да обезбедат подетално претставување на активностите од кампањата.
Меѓутоа, оваа програма се емитуваше вон ударните термини, со што во голема мера се ограничи публиката.
Додека повеќе од половина од претставувањето во Изборната хроника на МРТ-1 беше посветена на митинзите на ВМРО-ДПМНЕ, МРТ-2 распредели помеѓу 17% и 20% од таквото претставување на пет главни учесници во изборната трка (ВМРО-ДПМНЕ, СДСМ, ДУИ, ДПА, НДП).
Изборната хроника не се емитуваше во вториот круг од кампањата.
Додека МРТ-1 не организираше никакви дебати, МРТ-2 одржа 17 дебати помеѓу албанските учесници во изборната трка во текот на првиот круг на кампањата; повеќето од нив беа пристрасни и во прилог на ДУИ.
Одреден број обиди за организирање дебати на приватните медиуми пропаднаа, наводно поради немање интерес кај владејачката ВМРО-ДПМНЕ.
Кај приватните канали, Сител и Канал 5 се фаворизираа владејачките партии, и главно нивниот тон беше негативни кон опозицијата, додека Телма, Алфа и Алсат-М обезбедија понеутрално претставување.
Сител, најпопуларната приватна ТВ станица во земјата, ја фаворизираше ВМРОДПМНЕ при што ѝ додели 49% од времето во првиот круг (42% во вториот) користејќи главно позитивно преставување, додека СДСМ доби 21% во првиот круг (32% во вториот) на главно негативно претставување.
Слични трендови се забележаа и кај Канал 5, кој посвети 36% во првиот круг (34% во вториот) на главно позитивно и неутрално претставување на ВМРОДПМНЕ и 26% во првиот круг (23% во вториот) на главно негативно и неутрално претставување на СДСМ.
Иако Телма на сите учесници во изборната трка им обезбеди главно неутрално претставување, сепак посвети малку повеќе време на СДСМ.
Во вестите СДСМ доби 32% во првиот круг (35% во вториот), додека пак ВМРО-ДПМНЕ доби 25% во првиот круг (28% во вториот).
Освен тоа, Алфа обезбеди главно неутрално и избалансирано преставување на кампањата, иако повремено беше пристрасна во прилог на ВМРО-ДПМНЕ и владата.
Во двата круга избори, Алсат-М повеќе се фокусираше на етничките албански партии со тоа што им посвети 24% во првиот круг (26% во вториот) на ДУИ, и 12% во првиот круг (15% во вториот) на ДПА.
На Алсат-М, ВМРО-ДПМНЕ и СДСМ добија сличен размер на преставување и во првиот и во вториот круг од кампањата.
Во споредба со радиодифузерите, печатените медиуми претставија широк спектар гледишта.
Дневник и Нова Македонија генерално обезбедија избалансирана слика на кампањата, но беа покритични кон СДСМ и кон другите опозициски партии.
Фокус беше многу критичен кон владата и владејачката коалиција.
Двата весници на албански јазик, Коха и Журнал + главно се концентрираа на активностите на владата и на владејачката ДУИ.
XII. МЕЃУНАРОДНИ И ГРАЃАНСКИ НАБЉУДУВАЧИ
Изборниот законик одредува дека изборното набљудување се врши од страна на странски и домашни здруженија на граѓани, како и од страна на овластени претставници на кандидати, на сите нивоа на органите за спроведување на изборите.
Домашните граѓански набљудувачки групи кои испратија најголем број набљудувачи беа МОСТ и ЦИВИЛ, како и Институтот за демократија.
Во согласност со претходните препораки на ОБСЕ/ОДИХР, сите набљудувачи имаа право да добијат копија од записниците со резултатите на ниво на Општински изборни комисии и Избирачки одбори.
Во текот на првиот круг гласање, домашните граѓански набљудувачи присуствуваа на отворањето на 72 отсто од избирачките места што ги набљудуваше НМИ на ОБСЕ/ОДИХР, во текот на процесот на гласање, во 74 отсто од избирачките места, а во текот на процесот на пребројување на гласовите, во 80 отсто од избирачките места.
Исто така, овластените претставници на изборните кандидати беа присутни во 96 отсто од избирачките места што ги посети НМИ на ОБСЕ/ОДИХР.
XIII. ПРЕДИЗБОРНИ ПРИГОВОРИ И ЖАЛБИ
Заштитата на изборните права се гарантираат во Изборниот законик, кој обезбедува жалбена постапка пред различни управни и судски органи.
ДИК е овластена да одлучува по приговори поврзани со регистрацијата на граѓаните во Избирачкиот список, прекршувања на правата на граѓаните да го дадат својот глас на денот на изборите, како и по приговори за гласањето, пребројувањето и сумирањето на резултатите.
На одлуките на ДИК по приговорите, може да се упати жалба до Управниот суд, чии одлуки се конечни.
Според Член 37 став 16 од Изборниот законик, Општинските изборни комисии исто така се овластени да одлучуваат по поднесени приговори, меѓутоа, точната надлежност на ДИК и на Општинските изборни комисии да одлучуваат по приговори, е нејасна.
Како резултат на ова, Општинските изборни комисии ги препраќаа сите изборни приговори до ДИК со цел таа да одлучува по нив.
Ќе биде полезно ако се изврши појаснување на јуриздикцијата врз предизборните приговори, преку обезбедување детален опис на надлежностите на ДИК и на Општинските изборни комисии.
Роковите за одлучување по изборни спорови се кратки.
Наспроти претходните препораки на ОБСЕ/ОДИХР и на Венецијанската комисија, временската рамка која му се одредува на Управниот суд за одлучување по приговори поврзани со поднесоци на кандидатските листи, е скратен на 24 часа, со што се става зголемен товар врз судиите да решаваат по приговори, особено кога овој суд е задолжен колективно да решава по повеќе од еден приговор.
Како и да е, Управниот суд ги запази роковите во текот на овие избори.
Треба да се разгледа можноста за продолжување на рокот за одлучување на судовите по приговори, но од друга страна пак, да се обезбеди сигурност дека рокот ќе остане доволно краток за да се овозможи ефикасен правен лек.
Наспроти претходните препораки на ОБСЕ/ОДИХР, ДИК сеуште нема донесено детални постапки како да се поднесуваат приговори и како по истите да се одлучува.
Недостатокот на јасни постапки за справување со предизборни приговори од страна на ДИК влијае врз остварување на правото на ефикасен правен лек, како што се одредува во став 5.10 од Документот од Копенхаген на ОБСЕ од 1990 г.
45 Бројот на поднесени приговори и недостатокот на средства за одлучување по нив значеше дека многу од приговорите останаа неразгледани, а тоа резултираше во неконзистентна примена на Изборниот законик.
Изборното законодавство треба да одредува јасни и детални постапки за изборните кандидати и за гласачите да можат да поднесуваат приговори и жалби кои произлегуваат од наводни прекршувања на Изборниот законик и прописите кои се донесени од страна на ДИК.
Исто така може да се разгледа можноста за создавање на Правно одделение во Секретаријатот на ДИК кое ќе ги информира членовите на ДИК за правната состојба и кое ќе подготвува документи и правни појаснувања.
Единаесет приговори беа поднесени до Управниот суд во текот на периодот за регистрација на изборните кандидати, каде се приговараше за отфрлањето на кандидатските листи од страна на Општинските изборни комисии, од кои четири беа прифатени.
Со продолжувањето на рокот за регистрација на кандидатите, три од кандидатските листи што првично беа отфрлени од страна на Општинските изборни комисии, поради задоцнет поднесок, беа повторно поднесени и прифатени.
Поради непостоење јасни постапки и рокови за справување со предизборните приговори, ДИК не одлучуваше по 431 приговор поднесен пред првиот круг гласање, во врска со наводи за предвремено одржување на изборна кампања.
Со цел да се гарантира ефикасен правен лек, треба да се земе во предвид воведување рокови за ДИК да ги истражи приговорите за предвремено одржување изборна кампања.
По оние приговори кои содржат информации за наводни прекршоци се одлучува од страна на основните судови, при што постои право на жалба до Апелационите судови.
НМИ на ОБСЕ/ОДИХР беше информирана дека ниту еден приговор не бил поднесен до основните судови во текот на изборната кампања.
Претставници на одредени политички партии ја информираа НМИ на ОБСЕ/ОДИХР дека немаат доволно доверба во постапката за приговарање, како и во можноста ваквите судови да одлучуваат по приговорите на неутрален начин.
Беа поднесени седумдесет и три приговори од страна на СДСМ до Државната комисија за спречување корупција каде се изнесоа наводи за злоупотреба на државни средства од страна на ВМРО-ДПМНЕ во текот на изборната кампања.
Не беа спроведени никакви дејства по овие приговори, пред крајот на изборниот период.
На 3 април Државната комисија за спречување корупција објави покренување на прекршочна постапка по службена должност против Андреј Жерновски, опозициски кандидат во (Скопје) Општина Центар, поради наводни неправилности во финансиските извештаи кога бил пратеник во Собранието во периодот од 2002 до 2011 г.
Гдин Жерновски тврдеше дека времето на објавувањето на постапката била политички мотивирана.
Може да се разгледа можноста за воведување на рокови за Државната комисија за спречување корупција да ги истражува приговорите за злоупотреба на државни средства во текот на изборната кампања, и треба да се обезбедат неопходни средства за нивно разрешување, на навремен начин.
XIV. ИЗБОРНИ ДЕНОВИ
A. ПРВ КРУГ ГЛАСАЊЕ
Рано гласање се спроведе на 23 март за изнемоштените лица, затворениците и внатрешно раселените лица.
47 Севкупната оценка на набљудувачите на НМИ на ОБСЕ/ОДИХР беше позитивна во 61 од вкупно 72 набљудувања.
Меѓутоа, во 14 случаи на гласање од дома, тајноста на гласањето не се почитуваше, додека пак сфаќањето на постапката за гласање на избирачите беше негативно оценета во 4 случаи.
Набљудувачите на НМИ на ОБСЕ/ОДИХР исто така забележаа дека одредени затвореници не беа вклучени во Избирачкиот список.
Севкупно, денот на изборите беше тивок и мирен, иако беа забележани одредени технички неправилности.
На денот на изборите НМИ на ОБСЕ/ОДИХР го следеше отворањето и гласањето во 828 избирачки места, а пребројувањето на гласовите пак во 82 избирачки места, како и сумирањето на резултатите од гласањето во 66 од вкупно 81 Општинска изборна комисија.
Набљудувачите на ОБСЕ/ОДИХР позитивно го оценија отворањето на избирачките места во 99 отсто од нивните набљудувања.
Седумнаесет посетени избирачки места беа отворени со задоцнување, но ова не ги оневозможи гласачите да го дадат својот глас.
Во 14 набљудувани случаи, првите поглавја од Записниците не беа пополнети пред отворањето, како што се одредува во Изборниот законик.
Други неправилности што беа увидени во мал број случаи вклучија четири ИО да не го проверат изборниот материјал пред отворање на избирачкото место, пет случаи на ИО да не потврдат дали избирачките кутии се празни, како и три случаи кога ИО несоодветно ги запечатил избирачките кутии.
Севкупната оценка на процесот на гласање беше добра и мошне добра во 94 отсто од набљудувањата.
Набљудувачите не биле попречувани и јасно можеле да ги следат постапките во 98 отсто од набљудувањата.
Но, беа увидени процедурални неправилности во одреден број посетени избирачки места.
Ова вклучуваше: групно гласање, во 15 отсто од посетените избирачки места, непочитување на тајноста на гласањето во 12 отсто од набљудувањата, гласање во име на други лица во 3,5 отсто од набљудувањата и несоодветно запечатени избирачки кутии во 3 отсто од набљудувањата.
Во 11 отсто од постените избирачки места, гласачи биле враќани од гласање затоа што нивните имиња не се наоѓале на Избирачкиот список во тоа избирачко место.
Работењето на Избирачките одбори и нивното разбирање на постапките за гласање беа оценети позитивно во 90 отсто од набљудувањата.
Неколку партии ја искажаа својата загриженост за големиот број гласачи од дијаспората кои се враќаат за денот на изборите да го дадат својот глас.
Исто така, НМИ на ОБСЕ/ОДИХР забележа дека можело да се случи тајноста на гласањето да биде компромитирана, во 60 избирачки места со помалку од 10 регистрирани гласачи.
Со цел осигурување на тајноста на гласањето, органите на власта можат да ја разгледаат можноста пребројувањето на гласовите од помалите избирачки места да биде на ниво на општина, или пак на друг начин, при што ќе се зачува интегритетот на изборниот процес.
Пребројувањето на гласовите беше оценето позитивно во 66 од 81 набљудувани пребројувања, при што набљудувачите имале јасна глетка на постапките за пребројување гласови во 97 отсто од набљудувањата.
Но, постапката за пребројување на гласовите не била добро организирана во 24 набљудувани случаи, а процедурални грешки пак биле забележани во 18 набљудувања на пребројувањето.
Од една страна, транспарентноста на пребројувањето беше позитивно оценета во 92 отсто од набљудувањата, меѓутоа записниците кои ги содржат резултатите од пребројувањето, не биле јавно огласени во 44 отсто од набљудуваните избирачки места, како што одредува Изборниот законик.
B. ВТОР КРУГ ГЛАСАЊЕ
Раното гласање за болните, изнемоштените, затворениците и за внатрешно раселените лица се одржа на 6 април.
Како и во првиот круг, проблемот на тајноста на гласањето за лицата што гласаа од дома, продолжи и повторно беа увидени случаи кога имиња на затвореници не беа вклучени во Избирачкиот список.
Исто како и во првиот круг, гласањето во најголем број избирачки места посетени од страна на набљудувачите на ОБСЕ/ОДИХР беше севкупно тивко и уредно, а постапките за гласање главно се следеа.
Членовите на Избирачките одбори, на посетените избирачките места, ефикасно го спроведуваа процесот.
Беа увидени одреден број случаи на групно гласање.
Во мал број избирачки места гласањето беше накратко прекинато со цел справување со технички тешкотии или приговори, меѓутоа ова не влијаеше негативно врз процесот на гласање.
Како и во текот на првиот круг, неколку соговорници кои разговараа со НМИ на ОБСЕ/ОДИХР ја искажаа својата загриженост за големиот број граѓани од дијаспората кои се враќаат во земјата со цел да гласаат на денот на изборите.
Неколку партии изразија посебен сомнеж во легитимноста на етничките Македонци со живеалиште во Албанија, на кои им е дозволено да бидат впишани во Избирачкиот список и да гласаат.
Ова покрена посебна загриженост во Општина Центар во Скопје каде беше известено дека постои голем број лица кои се впишани во Избирачкиот список, за кои се чини дека не се жители на Општина Центар.
Во ограничениот број избирачки места во кои ОБСЕ/ОДИХР го набљудуваше пребројувањето на гласовите, тоа беше спроведено на професионален и транспарентен начин, при што беа увидени само мал број на процедурални проблеми.
C. СУМИРАЊЕ И ОБЈАВУВАЊЕ НА РЕЗУЛТАТИТЕ ОД ГЛАСАЊЕТО
Во текот на двата круга гласање, процесот на сумирање на резултатите беше спроведен на професионален начин, покрај тоа што постоеја неколку технички проблеми што се случија во текот на првиот круг.
Набљудувачите на ОБСЕ/ОДИХР го оценија процесот на сумирање на резултатите од гласањето во првиот круг, како добро или многу добро во 93 отсто набљудувања извршени во Општинските изборни комисии, при што набљудувачите главно биле во можност да вршат набљудување без ограничувања.
Одредени разлики беа увидени во Записниците за резултати што ги подготвуваат Избирачките одбори ,и тоа во 18 набљудувани случаи, но таквите грешки главно биле исправени од страна на Општинските изборни комисии.
Во текот на вториот круг гласање, процесот на сумирање на резултатите се чинеше дека добро се спроведува во неколкуте Општински изборни комисии кои беа предмет на набљудување од страна на ОБСЕ/ОДИХР.
Првичните резултати од првиот круг гласање на Локалните избори беа огласени на вебсајтот на ДИК по редослед на нивниот прием од Општинските изборни комисии и истите беа поделени по дадени гласови по општини и по избирачки места.
Овој процес беше транспарентен, а најголем дел од резултатите добиени од Општинските изборни комисии беа објавени на вебсајтот, утрото по денот на изборите.
Меѓутоа, во 41 општина не се успеа да се запази краткиот законски рок за објавување на првичните резултати, а резултатите од 15 Општински изборни комисии не беа објавени на вебсајтот на ДИК, до утрото на 26 март.
Откако ДИК интервенираше и ги повика петнаесетте Општински изборни комисии кои доцнеа со објавување на резултатите, да ги потврдат нивните резултати, првичните резултати од првиот круг избори беа објавени во 20 ч. во вторникот, 26 март.
По завршување на жалбената постапка, ДИК на 2 април ги објави конечните резултати од првиот круг избори.
Во текот на вториот круг гласање, сите Општински изборни комисии успеаја навремено да ги испратат резултатите до ДИК, и истите беа објавени на вебсајтот на ДИК, поделени по општини и по избирачки места.
Постојниот рок за објавување на резултатите наиде на критика од страна на ДИК и од страна на други соговорници кои разговараа со ОБСЕ/ОДИХР, бидејќи истиот бил премногу краток.
48 На локалните избори, во прв круг гласање и со потребното мнозинство гласови, беа избрани четириесет и девет градоначалници.
На 7 април, во 29 општини и во Град Скопје, се одржа гласање во втор круг помеѓу двата најуспешни кандидати од првиот круг.
На 7 април, гласањето мораше да се повтори и првиот круг да се прегласа во неколку избирачки места во општините Долнени и Струмица.
XV. ПОИЗБОРНИ ПРИГОВОРИ И ЖАЛБИ
A. ПРИГОВОРИ И ЖАЛБИ ПО ПРВИОТ КРУГ ИЗБОРИ
По првиот круг од гласањето, 8 политички партии и коалиции, до ДИК поднесоа вкупно 402 приговора каде изразија сомнеж за резултатите во 467 избирачки места.
ДИК донесе 173 одлуки, при што прифати 6 приговори.
49 Најголем број од приговорите беа отфрлени врз процедурална основа или пак поради непостоење на поднесени докази.
На пример, иако Изборниот законик не одредува посебно дека прекршувањата во текот на изборниот ден мораат да се забележуваат во записниците на Избирачките одбори или Општинските изборни комисии, за ДИК да може да го разгледува таквиот приговор, постоеја неколку случаи кога приговори беа отфрлани токму поради ваква причина.
Други приговори беа отфрлани поради тоа што не биле поднесувани по два приговора во исто избирачко место, како што предвидува Изборниот законик.
Ставовите 2 и 35 од Член 31 од Изборниот законик, каде се одредува дека ДИК врши увид во избирачкиот материјал по поднесен приговор, само ако најмалку два приговора биле поднесени за соодветното избирачко место, треба да се избришат бидејќи го поткопуваат правото на обезбедување ефикасен правен лек.
Не треба да постои ограничување на бројот на поднесени приговори за тие да бидат разгледувани.
ДИК донесуваше одлуки по поднесени приговори за првиот круг избори, главно врз основа на политички причини, наместо тоа да го прави врз мериторна основа, при што нејзините членови гласаа според лични партиски припадности.
Членовите на ДИК исто така, редовно и недоследно гласаа против вршење увид во избирачкиот материјал, пред воопшто мериторно да одлучуваат по приговорот.
Ова предизвика донесување недоследни и спротивставени одлуки по приговори каде се спореа исти неправилности.
Врз основа на прифатените приговори, ДИК ги поништи резултатите во три избирачки места во Струмица поради неправилности засновани на приговори поднесени од ВМРО-ДПМНЕ, како и едно избирачко место во Долнени по приговор од ДПА.
Во општина Чаир, ДИК гласаше за да изврши увид во избирачкиот материјал од 13 избирачки места, по приговор на ДПА каде се обезбедуваат наводи дека резултатите во Записникот на Општинската изборна комисија не се совпаѓале со резултатите во записниците на Избирачките одбори.
ДИК го прифати приговорот и изврши измени на резултатите од 13 избирачки места, што доведе до одржување втор круг гласање во Чаир.
Исто така, ДИК изврши смена на членовите на Општинската изборна комисија во Чаир, како и на членовите на 13 Избирачки одбори во таа општина.
Резултатите во многу избирачки места беа поништени од страна на ДИК врз основа на Член 151 став 1 од Изборниот законик каде се одредува задолжително поништување на резултатите во оние избирачки места каде постојат минорни неправилности.
Ова може да предизвика постоење ефикасен начин за ускратување на правото на глас на избирачите во таквото избирачко место, без претходно да се изврши проценка дали наводните неправилности влијаат врз резултатите.
Се препорачува Член 151 став 1 од Изборниот законик да се измени со цел да одредува изборните резултати да се поништуваат само во случај на сериозни прекршувања што влијаат на севкупниот резултат на изборите.
Управниот суд разгледа 142 жалби против одлуки на ДИК, од кои 141 беа отфрлени како неосновани.
Една жалба поднесена од ВМРО-ДПМНЕ беше прифатена во врска со едно избирачко место во Кичево, меѓутоа Судот не наметна прегласување на првиот круг бидејќи тоа не влијаело на конечниот резултат на изборите.
Јавните расправи на Управниот суд, што ги следеше НМИ на ОБСЕ/ОДИХР имаа формалистичка природа и не им обезбедија можност на жалителите да поднесуваат докази.
50 Одлуките на судот главно се засноваа на писмениот приговор, одлуката на ДИК, како и на записниците од избирачките места.
Ова делумно беше поради бројот на упатени жалби и кратките рокови за одлучување по случаите.
Иако Управниот суд ги запази законските рокови, неговите капацитети за да ги истражи и соодветно да ги подготви таквите случаи, во рамките на таквите рокови, остануваат несигурни.
B. ПРИГОВОРИ И ЖАЛБИ ПО ВТОРИОТ КРУГ ИЗБОРИ
Политичките партии и коалиции поднесоа 387 приговори до ДИК во врска со постапките на гласањето во текот на вториот круг гласање.
ДИК донесе 189 одлуки во врска со наводни прекршувања сторени во 368 избирачки места, од кои 2 беа прифатени, а 1 делумно прифатен.
Најголем број приговори беа отфрлени врз иста основа од техничка природа, како и оние од првиот круг.
Во три случаи, ДИК реши да ги отвори гласачките кутии и да изврши увид во избирачкиот материјал.
Исто како и во првиот круг, роковите за донесување одлуки не беа целосно запазени и ДИК беше недоследна при одлучувањето по приговорите што имаа слична природа.
Управниот суд расправаше по 136 жалби по одлуки на ДИК.
Судот отфрли 95 и прифати 41 жалба, 36 поднесени од ВМРО-ДПМНЕ во врска со избирачки места во Струга и Општина Центар, како и 5 поднесени од СДСМ во врска со 4 избирачки места во Град Скопје и 1 избирачко место во Општина Ѓорче Петров.
Во одредени случаи, Управниот суд донесе спротивставени пресуди, поништувајќи резултати во едно избирачко место каде што најде дека гласачката кутија содржела едно гласачко ливче повеќе во споредба со бројот на лица кои навистина гласале, а во други случаи пак пресуди дека изнесеното не служело како доволна основа за поништување на резултатите.
На 14 април Претседателот на Управниот суд поднесе оставка по објавување на одлуките за општините Струга и Центар, изјавувајќи дека својата оставка ја дава поради морални причини на етничка поделба на судиите во Судот.
По одлуките на Управниот суд, на 21 април се спроведе повторено гласање во 29 избирачки места во Општина Центар, 9 избирачки места во Струга и 1 избирачко место во Општина Ѓорче Петров.
Тој ден исто така се одржа втор круг гласање во сите 39 избирачки места во Општина Долнени.
ОБСЕ/ОДИХР не го набљудуваше гласањето на 21 април.
ДИК ги објави конечните резултати на 23 април.
XVI. ПРЕПОРАКИ
Следниве препораки, како што се цитирани низ целиот текст, им се нудат на органите на управата, политичките партии, како и граѓанското општество со цел да ги разгледаат, за да ги поддржат напорите за спроведување избори кои целосно ќе се сообразат со Заложбите на ОБСЕ и другите меѓународни стандарди за демократски избори.
Овие препораки треба да се читаат заедно со претходните препораки на ОБСЕ/ОДИХР кои сеуште не се одговорени.
ОБСЕ/ОДИХР е спремна да им помогне на органите на управата на поранешната југословенска Република Македонија натаму да го унапредат изборниот процес, како и при спроведување на препораките што се содржат во извештајов.
A. ПРИОРИТЕТНИ ПРЕПОРАКИ
1. Реформата на Изборниот законик треба да одговори на препораките што се даваат во извештајов, како и во претходните извештаи на ОБСЕ/ОДИХР и на Венецијанската комисија.
Се препорачува Изборниот законик да се дополни со јасни одредби за вториот круг избори за градоначалници.
Реформата треба да ги вклучи сите и истата да биде комплетирана значително време пред одржување на следните избори.
2. Треба да се разгледа можноста за спроведување на ревизија на постапките за составување и одржување на Избирачкиот список.
Со помош на јасни, координирани и транспарентни постапки ќе се зголеми точноста на Избирачкиот список, со што ќе се придонесе во подигањето на јавната доверба во Списокот.
3. Изборното законодавство треба да одредува јасни и детални постапки за изборните кандидати и за гласачите да можат да поднесуваат приговори и жалби кои произлегуваат од наводни прекршувања на Изборниот законик и прописите кои се донесени од страна на ДИК.
Исто така може да се разгледа можноста за создавање на Правно одделение во Секретаријатот на ДИК кое ќе ги информира членовите на ДИК за правната состојба и кое ќе подготвува документи и правни појаснувања
4. Со цел натаму да се зајакне јавната доверба во изборниот процес и да се осигури средина на отворено спроведување изборна кампања, соодветните органи треба да преземат поголема инцијатива со цел соодветно да ги истражат наводите за заплашување избирачи со цел да спроведат соодветни дејства ако таквите прекршувања на законот се докажат како вистинити.
5. Се препорачува Член 151 став 1 од Изборниот законик да се измени со цел да одредува изборните резултати да се поништуваат само во случај на сериозни прекршувања што влијаат на севкупниот резултат на изборите.
B. ДРУГИ ПРЕПОРАКИ
Законска рамка
6. Изборниот законик треба да одредува што се случува при избор на градоначалници кога помалку од една третина од регистрираните избирачи излегле на гласање во првиот круг.
Изборна администрација
7. ДИК може дополнително да ја засили нејзината транспарентност преку строга примена на условот за објавување на сите записници од средбите на ДИК, на вебсајтот на ДИК.
Изборниот законик може да се измени за да одредува дека Записниците мораат да се објавуваат најдоцна 48 часа по завршување на секоја седница на ДИК.
8. ДИК треба да ги разрешува сите приговори и жалби на непристрасен начин без политички мотивирано одлучување.
Законот и правото треба да се толкуваат, спроведуваат и извршуваат во согласност со намената на законите и правото.
9. ДИК може да обезбеди повеќе едукација и информации за избирачите, особено во врска со периодот и постапките за ажурирање на личните податоци на избирачите во Избирачкиот список, како и за групно гласање и за тајноста на чинот на гласањето.
10. Се препорачува, на Општинските изборни комисии да им се обезбедуваат потребните средства на навремен начин.
Исто така, транспарентноста на работата на Општинските изборни комисии ќе се зголеми ако тие одржуваат само јавни средби што ќе ги најават однапред.
11. Треба да се земе во предвид обезбедување чести и подетални обуки за членови на Избирачки одбори.
12. Со цел осигурување на тајноста на гласањето, органите на власта можат да ја разгледаат можноста пребројувањето на гласовите од помалите избирачки места да биде на ниво на општина, или пак на друг начин, при што ќе го зачуваат интегритетот на изборниот процес.
Регистрација на гласачи
13. Треба да се разгледа можноста за ревидирање на „денот на пресек“ кога се затвора Избирачкиот список со цел таквиот ден на затворање на Списокот да биде поблизу до денот на изборите.
Регистрација на кандидати
14. Изборниот законик може да вклучи посебни одредби во врска со роковите и условите за повлекување на веќе потврдени кандидатски листи.
Исто така може да се разгледа воведување на можноста, кандидатска листа да биде делумно потврдена (на пр.
да се прифатат само оние имиња на кандидати на листата кои ги исполниле условите за кандидатура, а останатите пак да се избришат од листата).
Ако ваква одредба биде воведена, тогаш се препорачува воведување и механизми на заштита со цел да се изнајдат гаранции дека со правото за повлекување на кандидатски листи не се врши злоупотреба.
15. Неопходни се натамошни напори за зголемување на бројот на женски кандидати.
Може да се разгледа можноста за изменување на Член 64.5 од Изборниот законик, со цел да одредува ако жена избрана од кандидатската листа за совет на општина поднесе оставка на таквото место, таа да биде заменета со следната жена на таквата листа.
Изборна кампања Органите на власта треба да покажат поголема политичка волја со цел да осигураат значително разграничување меѓу Државата и Партијата.
Постојните законодавни гаранции, како што се оние одредени во членовите 8-а и 9 од Изборниот законик, треба да се толкуваат на конзистентен начин со цел да служат за спречуваат конфликт на интерес кај позициите на извршната власт каде се бара неутралност, и обезбедувањето политичка предност кај кандидатите.
Одредбите треба понатаму да се дополнат со цел да вклучат и механизми за извршување на законските одредби.
Финансирање на изборна кампања
16. Како што се препорачуваше и претходно, разликата во природата на стапките на донации за изборни кампањи помеѓу физичките и правни лица треба да се измени.
Постојните одредби се дискриминаторски и им овозможуваат предност на покрупните субјекти.
17. Ќе биде полезно да се изврши натамошно појаснување на Член 84 од Изборниот законик со цел да одредува дали ограничувањето на трошоците важи и за обата круга гласање кога постојат два круга гласање.
18. Се препорачува да се подготват подетални обрасци за финансиско известување за изборната кампања каде од кандидатите ќе се бара подетално, и по посебни ставки, да ги опишуваат трошоците.
19. Потребно е да се разгледа можноста за воведување пропорционални и превентивни санкции за неподнесување на финансиски извештаи за предизборната кампања.
Законот исто така треба јасно да ги одредува условите за финансирање изборна кампања кога се одржува втор круг гласање.
20. Се препорачува учесниците во изборната трка да бидат задолжени да обезбедат приказ на одделни трошоци по општини со цел да може да се процени дали се придржувале кон правилата за финансирање изборна кампања.
Медиуми
21. Треба да се разгледа можноста да се воспостават услови што треба да се исполнат при назначувањето на членови во Советот за радиодифузија, при што ќе се дава приоритет на професионалноста и непристрасноста, наместо на политичката поврзаност.
22. Треба да се разгледа можноста да се додели бесплатно емитување за учесниците во изборната трка во вториот круг.
23. Се препорачува, законската рамка јасно да ги одредува одредбите за медиумско претставување при втор круг избори.
24. Треба да се разгледа можноста да се воспостави минимално времетраење на бесплатните претставувања што им се доделуваат на учесниците во изборната трка, со услов бесплатните претставувања да се емитуваат во текот на ударни термини.
25. Изборниот законик и Законот за радиодифузна дејност треба да се хармонизираат во однос на дозволеното количество на платено политичко рекламирање.
26. Треба да се постават јасни и соодветни рокови за Советот за радиодифузија да реагира ефикасно на медиумските прекршувања.
Приговори и жалби
27. Ќе биде полезно ако се изврши појаснување на јуриздикцијата врз предизборните приговори, преку обезбедување детален опис на надлежностите на ДИК и на Општинските изборни комисии.
28. Треба да се разгледа можноста за продолжување на рокот за одлучување на судовите по приговори, но друга страна пак да се обезбеди сигурност дека рокот ќе остане доволно краток за да се овозможи ефикасен правен лек.
29. Со цел да се гарантира ефикасен правен лек, треба да се земе во предвид воведување рокови за ДИК да ги истражи приговорите за предвремено одржување изборна кампања.
30. Може да се разгледа можноста за воведување на рокови за Државната комисија за спречување корупција да ги истражува приговорите за злоупотреба на државни средства во текот на изборната кампања, и треба да се обезбедат неопходни средства за нивно разрешување на навремен начин.
31. Ставовите 2 и 35 од Член 31 од Изборниот законик, каде се одредува дека ДИК врши увид во избирачкиот материјал по поднесен приговор, само ако најмалку два приговора биле поднесени за соодветното избирачко место, треба да се избришат бидејќи го поткопуваат правото на обезбедување ефикасен правен лек.
Не треба да постои ограничување на бројот на поднесени приговори за тие да бидат разгледувани.
Оддел за добро владеење
ПРОГРАМА НА ГРАНТОВИ ЗА МЕЃУОПШТИНСКА СОРАБОТКА 2009 ГОДИНА
УПАТСТВО ЗА АПЛИЦИРАЊЕ
Набљудувачка мисија на ОБСЕ во Скопје – Оддел за реформа на јавната администрација
ШЕМА НА ГРАНТОВИ ЗА МЕЃУОПШТИНСКА СОРАБОТКА 2009 ГОДИНА
Содржина
1. Контекст
2. Цел на Програмата МОС на ОБСЕ
3. Правила за ова барање за предлози
3.1. Критериуми за подобност
3.1.2. Подобност на предлозите
3.1.3. Подобност на трошоците
4. Начин на пријавување и процедури коишто треба да се следат
5. Оценување и избор на пријавите
5.1   Критериуми за оценување
1. Контекст
Меѓу-општинската соработка – МОС се користи во многу земји во светот како ефикасно средство за обезбедување голем број услуги за граѓаните, особено од страна на општини кои не располагаат со доволно финансиски средства.
Иницијативите за партнерство меѓу две или повеќе единици на локалната самоуправа веќе претставуваат практика во земјата, МОС претставува стратегија за надминување на тешкотиите при спроведување на надлежностите коишто произлегуваат од Законот за локална самоуправа од 2002 година.
Концептот на меѓуопштинска соработка (МОС) е овозможен со Законот за локална самоуправа.
Развивањето на соработката е оставено на дискреција и слобода на договор на општините.
2. Целта на програмата на грантови на ОБСЕ за МОС за 2009 година
Главната цел на програмата грантови на ОБСЕ за Меѓу-општинска соработка за 2009 година е да се поттикне имплементацијата на меѓуопштинските партнерства по пат на обезбедување на неопходните иницијални финансиски средства.
Програмата на грантови е замислена како придонес за реализирање иницијативи од заеднички интерес за сите партнери и нема да се користи за финансирање на проекти кои се во надлежност на само една општина.
3. Правила на програмата на грантови на ОБСЕ за МОС за 2009 година
Горна граница за поединечно предлог барањето за грант изнесува 20.000 евра.
Вкупниот износ на оваа програма на грантови изнесува 60.000 евра.
Ова упатство – што е во согласност со правилата и прописите на имплементацијата на проекти и јавни набавки на Мисијата на ОБСЕ – ги утврдува правилата за поднесување, избор и имплементирање на предлозите за МОС.
За прашањата коишто не се регулирани со ова упатство ќе се применуваат правилата и прописите на ОБСЕ.
3.1. Критериуми за подобност
Постојат три групи критериуми за подобност
- Кои кандидати можат да побараат грант
- За какви предлози може да се додели грант – подобни аранжмани за МОС
- Кои видови на трошоци коишто се подобни за грантот
3.1.1. Подобност на кандидати
Овие критериуми мора да бидат исполнети кумулативно
Програмата на грантови се однесува исклучиво на општини; пријавите доаѓаат исклучиво од конзорциуми на две или повеќе општини.
Заради тоа, примените пријави од јавни претпријатија и НВОи нема да бидат прифатени.
Сепак, активностите можат да бидат спроведени во соработка со трети страни, но само доколку вториве се регистрирани од страна на општините предлагачи како нивни единствени содружници.
Таквите трети страни мора да бидат регистрирани најмалку 12 месеци пред датата на објавување на постоечките напатствија.
-  дозволена е само една пријава по општина
Во случај ако е поднесена повеќе од една пријава по општина (општини), општината (општините) ќе биде (бидат) дисквалификувани.
- Пријавите мора да бидат за МОС меѓу најмалку две општини
Пријавата мора да опфати најмалку две општини.
Во пријавата треба да се наведе која општина ќе биде задолжена за раководењето со Програмата.
Во секоја пријава за проект мора да се дефинира еден кандидат како севкупен носечки партнер којшто ќе потпише – од името на градоначалникот – и ќе го поднесе предлогот од името на другиот/другите.
Пријавите вклучуваат писма во коишто се изразува прифаќање од страна на сите вклучени општински совети, и документ потпишан и со печат од страна на релевантните власти од општините посочувајќи дека сите активности преземени во однос на овој проект ќе бидат во потполна усогласеност со домашните закони.
Носечката општина ќе потпише договор со ОБСЕ.
-  предлози што веќе се финансирани нема да се прифаќаат
Кандидатот нема да поднесе предлог којшто веќе се спроведува со средства обезбедени од друг донатор.
Средствата од овој грант можат да се користат за дополнителни активности на проекти финансирани од страна на друг донатор само со официјална согласност на донаторот, коишто треба да се придодадат кон пријавата.
Доколку предлогот за проект - севкупно или делумно – веќе бил поднесен до други донатори како дел од активностите на кандидатот за собирање средства, тоа треба соодветно да се посочи.
3.1.2. Подобност на предлозите
Договорите за МОС се состојат од низа активности коишто треба да бидат јасно опишани во Формуларот за пријавување за грант, вклучувајќи ја релевантната документација која за тоа е побарана.
Проектите за коишто е потребна инфраструктурна интервенција нема да се прифаќаат според овде опишаната програма на грантови.
Сите активности коишто се наведени во Законот за локална самоуправа од 2002 година како надлежности на единиците на локална самоуправа претставуваат соодветна основа за предлог проект.
Сите избрани проекти ќе треба да бидат претворени во правни договори меѓу ОБСЕ и конзорциумите предлагачи; во договорите ќе се содржи почетната дата на активностите.
Сите активности и трошоците поврзани со нив мора да се случат до 31 декември 2009 година.
Ниту под едни услови нема да се сметаат за подобни следниве видови аранжмани:
Основање на заеднички претпријатија (јавни претпријатија) и барање на средства
Основање приватни компании
Еднократни конференции и/или работилници: конференциите и/или работилниците можат да се финансираат единствено доколку се дел од поширокиот опсег од активности коишто се имплменетираат во целиот тек на Програмата.
Објавувањето материјали во врска со работилниците и конференциите надвор од доменот на поширокиот опсег на активностите нема да се прифати.
3.1.3 Подобност на трошоците
Единствено подобните трошоци ќе се земат во разгледување за грант.
Буџетот на Пријавата претставува проценка на трошоците и плафон за подобните трошоци.
Во текот на процесот на проценување на предложениот буџет на пријавата ќе се разгледуваат и евантуални аритметички грешки, нереални трошоци или несоодветни трошоци.
Комисијата за проценка го задржува правото да побара појаснување што може да доведе до барање за измени или намалувања на буџетот со цел да се поправат таквите грешки.
Човечки ресурси
Трошоците за кадарот за раководење со Проектот (лидер на тимот + службеник за финансии) нема да надминат 20% од севкупниот буџет.
Државните службеници (вклучувајќи го општинскиот кадар) не можат да примаат никакви надоместоци поврзани со задачите од раководењето со проектот, но сепак нивната поддршка на раководството на проектот може да се наведе и да се земе во обзир како сопствен придонес.
Дозволено е најмување експертски лица во врска со обемот на предлогот.
Експертите коишто се вработуваат за имплементација на проектот се избираат по пат на отворен јавен конкурс.
Општината којашто дејствува во својство на лидер на проектот е одговорна за да обезбеди дека на државните службеници, коишто можат единствено да бидат ангажирани како експерти/консултанти, за тоа тие да ги обезбедуваат услугите надвор од работното време, а доколку тоа го прават за времетраење на работното време, да имаат одобрен годишен одмор или посебно неплатено отсуство.
Стоки и услуги
Набавката на стоки и услуги чијашто вкупна вредност е еднаква на или надминува 500 евра се врши по пат на постапка на барање на прибирање на понуди, во којашто ќе се добијат најмалку три подобни понуди.
Во предлозите јасно се наведува крајниот корисник на стоките купени со средства на ОБСЕ.
Трошоците за набавка на стоки не може да бидат повисоки од 50% од буџетот на проектот.
Придонес од општините Во предлозите треба да се содржат докази за придонесите од страна на кандидатите за севкупната вредност од најмалку 20% од предложениот буџет.
Деталите во врска со видот на придонес мора да се обезбедат во согласност со барањата изнесени во формуларот за пријавување и ќе бидат подложени на проценка на изборната комисија.
Придонесот од страна на општините всушност го претставува трошокот којшто го сноси кандидатот (кандидатите) и треба да биде наведен во посебниот буџет.
Придонесите од страна на општините можат да бидат платите на кадарот назначен за проектот, изнајмување простории, употреба на опрема и слично.
Ниту под едни услови нема да се сметаат за подобни следниве видови трошоци:
- Исплаќање долгови
- Буџетски ставки финансирани од друг донатор и/или од општинскиот буџет
- Купување земјшите, згради
- Средства јавни претпријатија и/или за купување акции
- кредити за трети страни
4. Начини на пријавување и процедури коишто треба да се следат
Заинтересираните општини мора да ги поднесат своите предлози користејќи го формуларот за пријавување којшто е достапен на http://www.osce.org/tenders/38551.html
Пријавите мора да се доставуваат на македонски јазик.
Доколку се сака, тие исто така можат да се доставуваат дополнително (до верзијата на македонски јазик) на кој било службен јазик признат во рамките на границите на засегнатите општини.
Кусо резиме на предлогот мора да се поднесе на англиски јазик, користејќи го шаблонот во анексите.
Пријавите мора да бидат поврзани (не поединечни документи) а ракописно пополнетите пријави нема да се прифаќаат.
Сите документи коишто се потребни според упатствово мора да бидат придодадени кон предлогот.
Пријавите мора да бидат примени во запечатено плико преку препорачана пошта, курир или по пат на достава на рака (на доставувачот ќе му се даде потпишана и датирана потврда за прием) на долната адреса:
Набљудувачка мисија на ОБСЕ во Скопје Оддел за добро владеење (Good Governance Department)
Зграда на Кјуби Македонија, ул. 11-ти Октомври, бр. 25, 1000 Скопје
Пријавите испратени на кој било друг начин (на пр. преку факс или електронска пошта) или испорачани на други адреси нема да бидат земени во предвид.
Пријавите мора да се поднесат во една оригинална верзија и четири копиии.
Крајниот рок за прием на пријавите е 31-ти јули 2009 година, до 17.30 часот; секоја пријава којашто ќе пристигне по завршувањето на крајниот рок ќе биде автоматски одбиена дури и ако поштенскиот печат покажува дата којашто му претходи на крајниот рок или пак доколку задоцнувањето се должи на доцнење на курирска служба.
5. Проценка и избор на пријавите (изборна комисија + календар)
Пријавите коишто ги задоволуваат сите барања изложени во претходните делови на ова упатство ќе се проценуваат од страна на изборна комисија составена од:
3 претставници на Одделот за реформи во јавната администрација на Набљудувачката мисија на ОБСЕ во Скопје
1 претставник на делегацијата на Европската Комисија
1 претставник на Министерството за локална самоуправа
Резултатите од изборот ќе бидат објавени на вебсајтот на ОБСЕ 15 денови по истекот на крајниот рок за поднесување на пријавите.
Кандидатите на избраните предлози ќе бидат известени по пат на електронска пошта.
Процесот на избор и проценка ќе се изврши во согласност со утврдени критериуми.
Претставниците од Одделот за реформа на јавната администрација на Набљудувачката мисија на ОБСЕ во Скопје ќе стапат во контакт со кандидатите на избраните предлози; ОБСЕ ќе склучи договор со првите 3 избрани конзорциуми чиишто предлози, според одлуката на комисијата ќе бидат избрани за да се имплементираат со грантовите од овој проект.
ОБСЕ го задржува правото на измена на избраните предлог проекти пред да стапи во спогодбени договори со носечките општини од конзорциумите.
5.1. Критериуми за проценка
Комисијата за проценка ќе ги ревидира сите подобни предлози во согласност со критериумите изложени подолу:
Проценувањето на пријавите ќе се спроведува во две фази, т.е. административна усогласеност и техничка усогласеност.
Административна усогласеност:
Административната усогласеност ги вклучува следниве критериуми:
1) Општината поднела само ЕДЕН предлог како Носечка или како Партнерска општина
2) Формуларот за пријавување ги содржи печатите на градоначалниците на СИТЕ општини на секоја страница
3) Проверка дека Формуларот за пријавување е придружен од прифаќање на СИТЕ општински совети во поглед на аранжманот за МОС и со документ потпишан и со печат од релевантните власти на општините во којшто се наведува дека сите активности преземени во поглед на овој проект ќе бидат во целосна согласност со домашните закони.
4) Потврда дека сите делови од Формуларот за пријавување се пополнети
5) Потврда дека бараниот износ на грантот не го надминува буџетскиот максимум од 20.000 евра, исклучувајќи го придонесот од страна на општините
ВАЖНО: Пријавите коишто не се во согласност со административните критериуми нема да се земат во предвид и нема да се разгледуваат.
Техничка усогласеност:
Проценувањето на техничката усогласеност ќе се спроведува во согласност со утврдените критериуми како што е изнесено во Шаблонот за проценка (даден на следната страница):
1) Пријавата придонесува кон или создава систем и/или услови за заедничко обезбедување услуги или систем за заедничка администрација или создавање за партнерство за планирање и координација на заедничките активности
2) Пријавените општини треба да презентираат куса анализа за потребата и придобивките од формирање на заедничка администрација или заедничко обезбедување на услуги.
3) Метод на имплементација на проектот (оценка на квалитетот на предложениот начин на управување со проектот)
4) Пријавата јасно го објаснува влијанието на воспоставената МОС за подобрување на административните функции, обезбедување услуги или извршување заеднички активности
5) Пријавата ја покажува одржливоста на МОС и по завршувањето на проектот
6) Сопствено учество од страна на општините a. Во натура со стоки или услуги најмалку 20% од вкупниот износ и b. со финансиски средства од најмалку 4%:
Шаблон за проценка
Критериуми
Оценка
Општините учеснички имаат мешан етнички состав
Постоење на анализа за потребата и придобивките од заедничка администрација или обезбедување на услуги
Компоненти на заедничка администрација или обезбедување услуги присутни во предлогот
Општините кои соработуваат претставуваат природна географска и територијална целина и постои природно поврзување
Сите општини се граничат помеѓу себе  5 (cid:190) Во предлогот се присутни родови и мултиетнички компоненти
Сопствен придонес со готови средства од страна на кандидатите (најмалку 4% од севкупниот буџет)
Оценка на квалитет на предлогот:
1. изводливост на предложените дејствија (соодветна временска рамка и предвидени ресурси наспроти цели)
2. предложена заедничка структура за управување и механизам за координација меѓу партнерите
3. одржливост по завршување на грантот
4. правична распределба на придобивките/ резултатите меѓу учесниците
5. придобивките од соработката влијаат за подобрување на меѓуетничките односи во насока на градење на доверба и соработка меѓу заедниците.
Критериумите во врска со квалитетот на предлогот ќе добијат оценка од 1 до 10 во согласност со следниве напатствија:
1 = крајно слабо
2 = многу слабо
3 = слабо
4 = недоволно
5 = оскудно
6 = прифатливо
7 = разумно
8 = добро
9 = многу добро
10 = одлично
Специјална мисија на ОДИХР за оценка на избори Конечен извештај
На покана на властите на Република Северна Македонија и во согласност со својот мандат, Канцеларијата на ОБСЕ за демократски институции и човекови права (ОДИХР) започна Специјална мисија за оценка на избори (СМОИ) за предвремените парламентарни избори на 15 јули.
СМОИ го продолжи процесот на набљудување на изборите кој го започна Мисијата за набљудување на избори (МНИ) на ОДИХР, а кој беше прекинат на 17 март, по воведувањето на ограничувања за прекугранично патување во регионот на ОБСЕ во врска со избивањето на болеста предизвикана од корона вирусот (Ковид-19).
СМОИ на ОДИХР ја оценуваше усогласеноста на изборниот процес со заложбите на ОБСЕ, другите меѓународни обврски и стандарди за демократски избори, како и со националното законодавство.
Во изјавата за прелиминарните наоди и заклучоци објавена на 16 јули е заклучено дека предвремените парламентарни избори „генерално беа спроведени ефективно и покрај прилагодувањата како одговор на пандемијата со Ковид-19, но правната стабилност беше нарушена со значителни ревизии на Изборниот законик и последователните ад хок прописи донесени за време на вонредната состојба.
Кампањата, иако беше со негативен тон, беше навистина конкурентна и учесниците беа во можност да ги пренесат своите пораки и покрај ограничувањата на вообичаената комуникација.
На медиумското покривање на изборите му недостасуваше критички осврт на платформите, додека одредбите за платено политичко рекламирање ги фаворизираа трите најголеми партии.
Денот на изборите се одвиваше непречено и покрај техничките предизвици при објавувањето на резултатите и забелешките во врска со регистрацијата на гласачи.“
Предвремените парламентарни избори првично беа закажани за 12 април 2020 година, а изборниот процес беше прекинат среде пандемијата со Ковид-19.
Вонредната состојба прогласена од претседателот на 18, март, првично за 30 дена, беше продолжена четири пати и траеше до 22 јуни.
Датумот на избори, 15 јули, беше утврден со долготрајни преговори меѓу политичките партии, поврзани со потребата од реконституирање на постојана влада и Собрание, како и од безбедносните мерки за спроведување избори за време на пандемијата.
Изборите беа спроведени според законска рамка која беше значително изменета во пресрет на распишувањето на изборите, спротивно на добрите меѓународни практики.
Усвоените амандмани само делумно се однесуваа на некои препораки на ОДИХР, додека долгогодишните препораки што се однесуваат на ревидирање на границите на изборните единици од страна на независно тело, правата на лицата со попреченост, универзалноста и еднаквоста на гласот во изборната единица во странство, и ефективната ревизија на финансирањето на кампањата остануваат нерешени.
Постојаните недоследности, празнини и двосмислени формулации ја нагласуваат потребата од опсежна реформа на изборната законска рамка доволно време пред претстојните избори.
Изборната администрација, составена од Државната изборна комисија (ДИК), Општинските изборни комисии (ОИК) и Избирачките одбори (ИО), работеа главно професионално, и покрај компликациите предизвикани од прекинот на изборниот процес, вонредната состојба и прилагодувањата на пандемијата со Ковид-19.
ДИК ги исполни своите должности во законските рокови и на прилично транспарентен начин.
Довербата на јавноста во изборната администрација беше делумно нарушена од техничките предизвици при објавувањето на резултатите.
Властите презедоа мерки за прилагодување на изборниот процес кон предизвиците на пандемијата со Ковид-19.
Утврден беше дополнителен ден за предвремено гласање за да им се овозможи гласање на гласачите позитивни на Ковид-19 и лицата во самоизолација.
ДИК донесе упатства кои ги наведуваа здравствените протоколи за различните фази од изборниот процес, а просториите на избирачките места беа проверени за да се прилагодат на барањата за дистанцирање.
ДИК, исто така, спроведе опсежна кампања за едукација на гласачите во врска со здравствените прилагодувања на постапките на денот на изборите.
Долгогодишните структурни прашања поврзани со избирачкиот список, како што се недоволната стандардизација на адресните податоци, усогласувањето и интероперабилноста меѓу институциите, како и недоволно деталните упатства за постапките за регистрација на гласачите, остануваат нерешени.
Иако со изменетиот Изборен законик се воведе Централниот регистар на население како нов извор за избирачкиот список, тој не можеше да се користи за овие избори поради нецелосни податоци.
Ограничениот ИТ капацитет на ДИК во комбинација со неодамнешната нецелосна контрола на квалитетот, дополнително влијаеше на квалитетот на избирачкиот список.
Регистрацијата на кандидатите беше завршена пред прекинот на изборите, во инклузивен процес.
За пофалба е што ДИК донесе упатства кои обезбедија список за проверка на кандидатите и детална постапка за верификација, промовираше нова онлајн апликација за поднесување кандидатски листи и ги објави сите списоци на кандидати на својата веб-страница со интерактивна алатка, која ги прикажуваше партиската припадност на кандидатите, родот, изборната единица и општината.
Вкупно 12 политички партии и 3 коалиции излегоа со 1.598 кандидати на 78 листи.
На листите имаше 675 жени кандидати (42 проценти), а жените беа на чело на 19 од 78 листи.
Овие кандидати останаа регистрирани откако продолжи изборниот процес по вонредната состојба.
Видливоста на жените кандидати остана мала. Иако жените сочинуваа 42 отсто од пријавените кандидати, мониторингот на СМОИ на ОДИХР укажува на тоа дека медиумското покривање на жените политичари варираше од само 4 до 14 отсто од покривањето на кандидатите.
Жените кандидати со кои СМОИ на ОДИХР оствари контакт укажаа на недоволна поддршка за идните жени лидери во внатрешните партиски структури.
Кампањата беше обележана со негативна реторика и лични напади меѓу партиските лидери, на штета на суштинската дебата.
Протекувањето на низа тајни снимки за политички лидери дополнително придонесе за негативниот тон.
Пандемијата со Ковид-19 значително го измени стилот на кампањата, бидејќи низата владини уредби наведуваа мерки за безбедност што треба да се применуваат на јавните средби.
Партиите ги заменија традиционалните митинзи со средби од мал обем и ограничен активизам од врата на врата.
И покрај околностите, партиите водеа активна кампања и беа во можност да ги пренесат своите пораки.
СМОИ на ОДИХР забележа изолирани случаи на министри од различни партии што не ги разграничуваат државните функции и политичките активности.
Политичките партии, исто така, ја информираа СМОИ на ОДИХР за случаи на притисок врз јавните службеници, особено во западниот дел од земјата, како и за обиди за инструментализација на полицијата.
Законската рамка за финансирање на кампањата бара понатамошно усогласување за да се отстранат празнините и недоследностите.
Институциите задолжени за надзор над финансирањето на кампањата немаат капацитет поради недостиг на буџетски средства и човечки ресурси, што ја наруши нивната контрола врз отчетноста и транспарентноста на финансирањето на кампањата.
Повеќето политички партии ја оценија рамката за поднесување периодични извештаи како излишна и оптоварена, и сите учесници во изборниот процес не ги доставија сите периодични извештаи, и покрај законското барање.
Поради недоследното објавување на извештаите на учесниците во изборниот процес од страна на ДИК, и необјавувањето на извештаите од трети страни, транспарентностa беше намалена.
Сите соговорници на СМОИ на ОДИХР забележаа дека значителните подобрувања во медиумските слободи во последниве години не беа зајакнати со систематски реформи во медиумскиот сектор, како што е обезбедувањето политичка неутралност на јавниот радиодифузер и регулаторот на медиумите.
Законската рамка за распределба на средствата за платено време и распределбата на максималните ограничувања за платеното политичко рекламирање беше изменета со владината уредба донесена на 22 јуни, последниот ден од вонредната состојба.
Одредбите фаворизираа три поголеми партии на кои заедно законски им беа доделени износи и термини неколку пати поголеми од другите дванаесет учесници заедно.
За време на официјалниот период на кампањата, сите национални терестријални радиодифузери во голема мера известуваа за меѓусебните обвинувања меѓу лидерите на најголемите политички партии, додека длабинското аналитичко известување и дискусиите за политиките во голема мера беа отсутни.
Поголемиот дел од приговорите поврзани со изборите се во надлежност на ДИК, освен приговорите поврзани со финансирањето на кампањата и политичкото финансирање и злоупотребата на административни ресурси, кои се во надлежност на Државната комисија за спречување на корупција (ДКСК).
ДКСК утврди прекршоци во два од шест приговори за злоупотреба на државни ресурси, од кои едниот беше поништен од Управниот суд во постапка по жалба.
ДИК ги отфрли сите приговори за предвремена кампања, како и приговорите за изборни нерегуларности и изборни резултати како непоткрепени со докази или недопуштени бидејќи наводната повреда се случила за време на вонредната состојба со која се прекина изборниот процес.
Новата надлежност на ОИК за разгледување на приговорите за време на предвремено гласање и на денот на изборите резултираше во двојна надлежност на ДИК за некои приговори, а некои приговори до ДИК останаа неразгледани.
Ограничувањата на правото за оспорување на изборните нерегуларности и резултати, како и формалистичкиот пристап кон разгледувањето на приговорите, не обезбедија ефективен правен лек.
СМОИ на ОДИХР не спроведе систематско и сеопфатно набљудување на постапките за предвремено гласање и на денот на изборите, иако на 15 јули посети ограничен број избирачки места.
Предвременото гласање и самиот ден на изборите, генерално се одвиваа уредно и без поголеми инциденти и тензии.
Ноќта на изборите, ДИК пријави сајбер-напад, што предизвика пад на веб-страницата на ДИК.
Објавувањето на изборните резултати беше под влијание на техничките предизвици.
ДИК спроведе дополнително сумирање на резултатите врз основа на печатените примероци од конечните записници, но техничките проблеми доведоа до шпекулации за транспарентноста на процесот и, на крај, до официјални истраги.
Овој извештај содржи одреден број препораки за поддршка на напорите со цел изборите во Северна Македонија да се усогласат со заложбите на ОБСЕ и другите меѓународни обврски и стандарди за демократски избори.
Приоритетните препораки се однесуваат на реформа на законската рамка, усогласување на податоците во избирачкиот список, зголемен капацитет на институциите за надзор над финансирањето на кампањата, непречен пристап до платено политичко рекламирање и сајбер-безбедност на изборниот процес.
ОДИХР е подготвена да им помогне на властите за подобрување на изборниот процес и за постапување по препораките содржани во овој и во претходните извештаи.
На покана од Министерството за надворешни работи (МНР) на Република Северна Македонија, и во согласност со својот мандат, Канцеларијата на ОБСЕ за демократски институции и човекови права (ОДИХР), на 19 јуни започна Специјална мисија за оценка на изборите (СМОИ) на чело со Лаима Андрикиен.
СМОИ на ОДИХР ја сочинуваа главен тим од девет меѓународни експерти, со седиште во Скопје, кои ги посетија Арачиново, Гостивар, Илинден, Куманово, Липково, Тетово и Врапчиште.
Изборниот процес беше оценуван за усогласеност со заложбите на ОБСЕ, другите меѓународни обврски и стандарди за демократски избори и со националното законодавство.
СМОИ не спроведе систематско и опсежно набљудување на постапките за гласање, пребројување и сумирање на денот на изборите, во согласност со методологијата на ОДИХР за мисиите за оценка на избори.
Сепак, членовите на мисијата посетија одреден број избирачки места на денот на изборите.
СМОИ на ОДИХР им се заблагодарува на МНР и Државната изборна комисија (ДИК) за нивната соработка и помош, како и на претставниците на другите државни институции, изборните комисии, политичките партии, кандидатите, медиумите, граѓанското општество, академската заедница, резидентната дипломатска заедница и другите соговорници, за споделувањето на нивните ставови.
Предвремените парламентарни избори првично беа закажани за 12 април 2020 година.
На одлуката за распишување предвремени парламентарни избори ѝ претходеше одлуката на Европскиот совет, од октомври 2019 година, да не се отворат преговори за пристапување на земјата во Европската унија (ЕУ), што ја наведе владата да поднесе оставка.
На 3 јануари 2020 година, премиерот поднесе оставка и во согласност со Договорот од Пржино од 2015 година, преодна влада, која вклучуваше и министри од опозицијата, ја презеде власта сто дена пред закажаните избори.
На 16 февруари, собранискиот спикер го распушти Собранието и распиша избори за 12 април, околу осум месеци пред истекот на парламентарниот мандат.
Во услови на глобална епидемија со Ковид-19, на 18 март, претседателот прогласи вонредна состојба во траење од 30 дена, а на 21 март изборите беа суспендирани со уредба на владата, со која се предвидуваше изборниот процес да продолжи од денот на укинување на вонредната состојба.
Вонредната состојба, со која на привремената влада ѝ беа доделени вонредни законодавни овластувања, беше продолжена четири пати, последниот пат за само осум дена, заради повторно закажување на изборите.
Легитимноста на претседателските одлуки со кои се прогласуваше вонредна состојба без одобрување од Собранието и законодавните овластувања што ѝ беа дадени на владата беа оспорувани пред Уставниот суд (види и Приговори и жалби).
Датумот на избори, 15 јули, беше утврден по долготрајните преговори меѓу политичките партии, насочени кон потребата од реконституирање на редовната влада и Собранието и од безбедносни мерки за спроведување избори за време на пандемијата.
Ова беа петти последователни предвремени парламентарни избори од 2008 година и многу соговорници ги опишаа политичките и економските последици од оваа нестабилност.
Претходните парламентарни избори се одржаа во декември 2016 година, кога шест партии и коалиции добија претставници во Собранието.
Иако коалицијата предводена од Внатрешната македонска револуционерна организација - Демократска партија на македонското национално единство (ВМРО-ДПМНЕ) освои повеќе места, новата влада беше формирана во април 2017 година од страна на коалицијата предводена од Социјалдемократскиот сојуз на Македонија (СДСМ) и ја вклучуваше претежно етничко-албанската Демократска унија за интеграција (ДУИ).
Генерално, жените се недоволно застапени во јавниот живот.
Мерките во Изборниот законик за промовирање на жени-кандидати на партиските листи ја зголемија застапеноста на жените во парламентот во заминување, со 47 жени од 120 пратеници.
Сепак, жените се помалку видливи во извршната власт.
Само 5 од 24 министри во владата во заминување беа жени, и само 6 од 81 градоначалник.
Додека изборите беа во мирување, се случија клучни настани во процесите на пристапување во ЕУ и НАТО.
На 24 март, Советот за општи работи на ЕУ го одобри отворањето на пристапните преговори со Северна Македонија и на 27 март земјата официјално стана членка на НАТО Алијансата.


Собранието е еднодомно тело составено од 120 до 123 членови, кое се избира директно за четиригодишен мандат според моделот на пропорционална застапеност, со затворени листи.
Мандатите се доделуваат на листите со кандидати според Донтовата формула на највисок просек.
Дваесет членови на Собранието (пратеници) се избираат од секоја од шесте изборни единици во земјата, а до тројца пратеници се избираат од една изборна единица надвор од земјата.
Бројот на избрани пратеници во изборната единица во странство е условен со праг поврзан со претходните изборни резултати без корелација со одѕивот на гласачите, што претходно беше критикувано од ОДИХР и Венецијанската комисија за непочитување на принципот на универзално право на глас.
Северна Македонија ги има ратификувано клучните меѓународни и регионални инструменти за човекови права кои се однесуваат на одржување демократски избори.
Законската рамка за спроведување на парламентарни избори ги вклучува Уставот од 1991 година (последен пат изменет во 2019 година), Изборниот законик од 2006 година (последен пат изменет во февруари 2020 година), Законот за политички партии од 2004 година, Законот за финансирање на политички партии од 2004 година (изменет во 2018 година) и прописите донесени од ДИК за дополнување на законот.
Изборите беа спроведени според законска рамка која беше значително изменета во пресрет на распишувањето на изборите, спротивно на добрите меѓународни практики.
Измените и дополнувањата на Изборниот законик од февруари 2020 година делумно се однесуваа на препораките на ОДИХР во врска со регистрацијата на гласачи, транспарентност на решавање на изборните спорови, роковите за поднесување финансиски извештаи за кампањата и надзор над кампањата.
Сепак, некои препораки на ОДИХР остануваат неадресирани, вклучително и препораките за правата на лицата со попреченост, постапките за ангажирање и разрешување на членовите на изборната администрација, правилата за финансирање на кампањата, ефективната ревизија на финансирањето на кампањата и изрекувањето санкции.
Мнозинството соговорници на СМОИ, вклучувајќи ги и ДИК, државните институции и политичките партии, ја истакнаа потребата од сеопфатна реформа на изборното законодавство.
Постојаните недоследности, празнини, истечени и неприменливи одредби и двосмислените формулации во законската рамка ја нарушуваат правната сигурност и бараат понатамошна суштинска ревизија.
Недоследната регулатива содржи прописи за водење и изменување на избирачкиот список, неусогласени рокови за регистрација на гласачите и кандидатите, водење кампања и роковите во врска со кампањата, утврдување на цени за политичко рекламирање и распределба на квоти за политичко рекламирање меѓу учесниците во кампањата, надоместување на трошоците во кампањата, поднесување извештаи за непарични донации за цели на кампањата, опфатот на финансиските извештаи, затворање на наменските сметки, распределба на надлежностите за решавање на спорови помеѓу изборните органи.
Новите одредби за земање отпечатоци од прсти при идентификација на гласачите треба да се ревидираат за да се обезбеди легитимност на постапките и да се вклучат барања за заштита на податоците.
Одредбите поврзани со буџетскиот надоместок на трошоците за кампањата веќе не важат, бидејќи овие права беа отповикани и треба да се укинат.
Измените на Изборниот законик од февруари 2020 година беа донесени по скратена постапка, без јавна дискусија, спротивно на претходните препораки на ОДИХР и деловникот на Собранието.
Предлозите на меѓу-институционалната работна група која имаше за задача да го измени Изборниот законик не беа земени предвид.
Брзото донесување го отежна ефективното спроведување на амандманите, бидејќи некои претходни регулаторни недостатоци не беа елиминирани и недостигаше постојан административен капацитет и инфраструктура.
Изборниот законик треба опсежно да се ревидира заради негово интегрално усогласување како и заради усогласување со други релевантни закони, со заложбите на ОБСЕ, меѓународните обврски и добрите практики.
Ревизијата треба да се изврши во јавна постапка, по сеопфатен инклузивен и консултативен процес и доволно време пред следните избори, со цел да се гарантира правната сигурност.
Изборниот законик дозволува отстапување до пет отсто од просечниот број на гласачи по изборна единица.
Пошироки диспаритети имаше во четири изборни единици.
Измените и дополнувањата на Изборниот законик од февруари 2020 година ги изменија границите на две изборни единици, преместувајќи ги двете општини, Дебар и Маврово-Ростуше, од шестата во петтата изборната единица.
И покрај отстапувањето над законската граница во третата и четвртата изборна единица, нивните граници останаа непроменети.
За да се обезбеди еднаквост на гласот, законодавството треба да предвидува периодична ревизија на границите на изборните единици од страна на независно тело.
Редефинирањето на границите на изборните единици треба да се прави навремено, транспарентно, непристрасно и инклузивно, со јасна и доследна методологија.
И покрај толкувањето од страна на Уставниот суд дека законодавните овластувања на владата за време на вонредна состојба ќе бидат прилагодени на конкретните потреби, уредбите на владата со законска сила опфаќаа широка сфера од јавниот живот, вклучително и изборните процедури во надлежност на институциите согласно Изборниот законик, заменувајќи ги одлуките на овие институции.
Уредбите ги регулираа продолжувањето и спроведувањето на изборниот процес, валидноста на претходно завршените процедури, регистрацијата на гласачите, кампањата во медиумите и утврдуваа стандарди и процедури за усогласеност со здравствените протоколи, вклучително и дополнителен ден за гласање на гласачите позитивни на Ковид-19 и лицата во самоизолација.
Прописите на владата за настаните на отворено и во затворен простор беа изменети повеќе пати, со недоволна конзистентност и консолидација, нарушувајќи ја правната сигурност и нивната имплементација.
Генерално, постојаното изменување на уредбите на јавноста ѝ го отежнуваше разбирањето на нивната суштина и валидност.


Изборите беа спроведени од структура на три нивоа, предводена од ДИК, со поддршка од стручната служба и 34 подрачни одделенија, 80 општински изборни комисии (ОИК) и 3.480 избирачки одбори (ИО).
ДИК е највисокиот изборен орган со регулаторни, надзорни и контролни овластувања, одговорен за организирање и надзор на избори и референдуми.
Тројца од постојните членови на ДИК се жени, вклучувајќи ја и потпретседателката. Мандатот на Комисијата, првично предвиден за шест месеци, за спроведување на референдумот во 2018 година, беше продолжен двапати; прво во ноември 2018 година до две години и потоа, врз основа на владината уредба донесена на 21 март 2020 година, до шест месеци од одржувањето на парламентарните избори во 2020 година.
За да се обезбеди стабилност и професионалност на изборната администрација, мандатот на членовите на Државната изборна комисија треба да биде јасно утврден со Изборниот законик.
Изборниот законик, исто така, треба да предвидува јасна и транспарентна постапка за предлагање и именување на членовите на Изборната комисија.
Изборната администрација ги извршуваше своите должности во законските рокови, и покрај компликациите предизвикани од прекинот на изборниот процес и јавно изразената загриженост на ДИК за време на вонредната состојба во врска со изборниот календар.
Соговорниците на СМОИ на ОДИХР генерално изразија задоволство од ефективноста на ДИК, и покрај сомнежите околу партизираната структура на комисијата.
ДИК ги носеше одлуките колегијално, честопати со суштинска дебата, на седници коишто беа отворени за набљудувачите и кои беа пренесувани во живо на веб-страницата на државната Македонска информативна агенција (МИА) и на Фејсбук страницата на ДИК.
На седниците честопати им претходеа затворени неформални седници на ДИК, на кои се дискутираше за предлог одлуките.
На некои седници беше обезбедено толкување на знаковен јазик, со што се зголеми достапноста на информациите за лицата со оштетен слух. Повеќето седници на ДИК беа најавувани ненавремено.
Одлуките и записниците беа објавувани на веб-страницата на ДИК, генерално навремено, но нивното објавување сопре со седницата на ДИК одржана на 9 јули.
Измените и дополнувањата на Изборниот законик во февруари 2020 година прераспределија некои клучни одговорности меѓу изборните комисии и државните институции, и доделија низа нови надлежности на ДИК.
Овие нови задачи вклучуваат спроведување истрага за наводни прекршоци и испитување на докази во механизмите за решавање спорови, поведување постапки за изборни нерегуларности по службена должност и утврдување на цените на политичкото рекламирање во радиодифузните, печатените и онлајн медиумите (види во деловите Приговори и жалби и Медиуми).
ДИК ја информираше ОДИХР дека немаат законски упатства и институционален капацитет за соодветно извршување на овие должности и изрази мислење дека специјализираните стручни тела се поадекватно опремени за нивно извршување.
Стручната служба на ДИК останува со недоволно вработени, спротивно на претходните препораки на ОДИХР.
За време на изборниот период, ДИК ги зајакнува човечките ресурси со дополнителен привремен персонал од други државни институции.
Ваквото решение продолжува да ја нарушува ефективноста на подготовките и способноста да одговорат на евентуалните непредвидени ситуации.
Покрај тоа, СМОИ беше информирана дека дел од привремениот персонал бил политички определен.
Клучниот кадар треба да бидат лица кои се постојано вработени во стручната служба на Државната изборна комисија.
Капацитетот на човечките ресурси на стручната служба треба да одговара на овластувањата што ѝ се доделени на Комисијата согласно Изборниот законик.
Именувани во 2016 година со петгодишен мандат, ОИК се одговорни за спроведување избори во соодветните општини.
Тие се составени од пет случајно избрани државни службеници и нивните заменици.
ОИК се одговорни за надгледување на изборниот процес во секоја општина, а нивните должности вклучуваат регистрација на кандидати, назначување и обука на ИО, сумирање и објавување на резултатите од општината, како и други технички подготовки под раководство на ДИК.
Членовите на ИО беа избрани во 2017 година со мандат од четири години.
Владејачките политички партии и партиите во опозиција, кои освоиле најмногу гласови на последните парламентарни избори, за секои избори предлагаат по еден привремен член на ИО и нивни заменици. Преостанатите три члена на ИО се избираат по случаен избор од базата на податоци на државните службеници.
Според Изборниот законик, составот на секој изборен орган мора да биде во согласност со законските услови за етничка и родова застапеност.
Секој пол треба да е застапен со најмалку 30 отсто во ОИК и ИО.
На жените им отпаѓа 45 отсто од местата во ОИК, а со 32 отсто од ОИК претседаваа жени.
Родово расчленетите податоци за составот на ИО не беа достапни.
Правичната застапеност на етничките заедници е потребна за сите ОИК и ИО во општините во кои најмалку 20 отсто од населението се припадници на тие заедници.
Базата на податоци за државните службеници што ја води Министерството за информатичко општество и администрација (МИОА) е застарена и го забави процесот на замена на значителен број членови на ИО.
Замените беа потребни најпрво заради одлука на владата во март за повлекување на околу 3.200 медицински лица како одговор на потребите на Ковид-19, а потоа и заради оставка на сличен број дополнителни членови на ОИК и ИО, главно поради загриженост за Ковид-19 или поради здравствена состојба.
Иако се чини дека овие компликации не влијаеја на денот на изборите, тие непотребно го зголемија обемот на работа на вработените во ДИК за време на изборните подготовки.
Понатаму, некои од државните институции вклучени во изборниот процес, како што е Државниот завод за ревизија (ДЗР), ја информираа СМОИ дека нивните вработени се вклучени во базата на податоци и се должни да служат во ОИК и ИО, што може потенцијално да влијае на институционалниот капацитет.
Доколку се задржи како алатка за избор на членови на изборните комисии, Министерството за информатичко општество и администрација треба да ја ажурира базата на податоци за јавните службеници, ангажирајќи ги соодветните институции.
Властите треба да размислат за ревидирање на групата на државни органи од кои се повикуваат јавните службеници за работа во изборните комисии.
Ограничениот број на ОИК кои ги посети СМОИ на ОДИХР генерално покажаа солидно познавање на надлежностите, како и разбирање и посветеност на спроведувањето на мерките за превенција од Ковид-19 во изборниот процес.
Некои членови на општинските изборни комисии со кои СМОИ на ОДИХР оствари контакт наведоа дека ОИК не се надлежни органи за постапување по приговорите за повреда на правото на глас за време на предвремено гласање и на денот на изборите, поради нивното периодично функционирање и немањето надлежност за точноста на избирачкиот список.
ОИК со кои СМОИ оствари контакт посочија дека споделувале известувања за јавни седници и ги објавувале записниците на влезот на општинските згради.
На 22 јуни, Комисијата за заразни болести при Министерството за здравство го одобри здравствениот протокол за спроведување на постапките на денот на изборите.
На изготвувањето на документот му претходеа консултации со ДИК и граѓанските организации, иако според неколку соговорници овие консултации биле ограничени, а препораките не биле целосно вметнати.
Врз основа на протоколот, ДИК, исто така, донесе упатства за постапките на денот на гласањето, како и за регистрација и гласање на гласачите позитивни на Ковид-19 во карантин и лицата во самоизолација, и соодветни заштитни упатства за изборните службеници.
Сепак, празнината во распоредот за обуки предизвикана од прекинот на изборите го отежна спроведувањето на систематска обука за здравствените процедури на сите членови на комисиите; ДИК организираше и дополнителни обуки.
ДИК ги провери просториите на избирачките места со цел да утврди дали истите ги задоволуваат условите за дистанцирање предвидени со протоколите, иако утврди дека во многу случаи почитувањето на протоколите не е можно поради недостаток на соодветни места.
ДИК, исто така, формираше 67 специјални ИО, за да се спроведе предвременото гласање на 13 јули за гласачите позитивни на Ковид-19 и лицата во самоизолација.
ДИК се соочи со значителни предизвици при формирањето на специјалните ИО, чиј состав вклучуваше тројца здравствени работници и двајца претставници на политичките партии.
Од 300 здравствени работници првично избрани да служат во одборите, над една третина побараа изземање.
Позитивно е што ДИК спроведе опсежна кампања за едукација на гласачите која информираше за здравствените протоколи и процедурите на денот на изборите, која беше дистрибуирана на повеќе јазици во традиционалните медиуми и онлајн.
ДИК исто така, отвори телефонска линија за информирање и коментирање на граѓаните во врска со спроведувањето на изборите, како и отворена видео линија за граѓаните со оштетен слух.
Според Уставот, граѓаните со наполнети 18 години живот до денот на изборите имаат право на глас, но лицата на кои им е одземена деловната способност со судска одлука врз основа на интелектуална или психосоцијална попреченост се обесправени, спротивно на меѓународните обврски и претходните препораки на ОДИХР.
Законската рамка треба да се усогласи со меѓународните стандарди, со отстранување на сите ограничувања на изборните права врз основа на интелектуална или психосоцијална попреченост.
Регистрацијата на гласачите е уредена со Уставот, Изборниот законик и привремени одредби, но не постојат јасни, детални и трајни прописи.
Двата правилници коишто обезбедуваат методологии за водење, ажурирање и пристап до избирачкиот список беа одобрени во 2016 година.
Во моментов, една од методологиите повеќе не се применува, а другата, иако се применува, предизвикува контрадикторни мислења за нејзината законска валидност.
Иако со ревизиите на Изборниот законик во февруари 2020 година, се воведе Централниот регистар на население како нов извор од кој треба да се доставуваат податоците за регистрација на гласачите до ДИК, тој не можеше да се користи за овие избори бидејќи сè уште нема целосни слики и адреси.
Со цел да се обезбеди сеопфатна регулаторна рамка, Изборниот законик треба да се ревидира за да се разјаснат и консолидираат постојните детални упатства за постапките за регистрација на гласачите.
Одредбите во Законикот треба да соодветствуваат на функционалноста на Централниот регистар на населението.
ДИК беше одговорна за изготвување на избирачкиот список врз основа на пасивни и редовни ажурирања од страна на Министерството за внатрешни работи (МВР), Управата за водење на матични книги и судовите.
Организацијата на гласањето во странство се заснова на активна регистрација за која е потребен праг еднаков на гласовите потребни за освојување мандат на последните избори.
Процесот за регистрација надвор од земјата беше завршен на 17 март, пред прекинот на изборите, и прагот, утврден за овие избори на 6.534 регистрирани гласачи, не беше постигнат.
На 1 јули, избирачкиот список беше затворен и во него беа вклучени 1.814.263 граѓани, од кои 83.054 беа регистрирани како лица со привремен престој во странство, запишани на посебен список којшто им се доставува на сите ИО.
Покрај тоа, ДИК евидентираше 10.882 барања за предвремено гласање на 14 јули во домашни услови, во институции за вонсемејна грижа или казнено поправни установи, како и 759 гласачи заболени од Ковид-19 или лица во самоизолација за предвременото гласање на 13 јули.
Во согласност со претходните препораки на ОДИХР, МВР ѝ достави на ДИК список на гласачи чии лични карти истекле во периодот помеѓу распишување на изборите и денот на изборите, што придонесе за зголемување на инклузивноста на избирачкиот список.
На 16 јуни, МВР ѝ го достави на ДИК вториот список изработен по јавниот увид, со гласачи кои побарале и подигнале нови документи за идентификација; Комисијата го земаше предвид само последното.
Така, граѓаните со документи за идентификација со истечен рок кои не подигнале нови документи до 16 јуни немаа право на глас.
Согласно измените и дополнувањата во февруари 2020 година, за да добијат гласачко ливче, сите гласачи треба да прикажат важечка лична карта или пасош.
За да се олесни остварувањето на правото на глас, може да се разгледаат дополнителни мерки за обезбедување право на глас на лицата кои гласаат првпат без документи за идентификација, граѓаните чии документи за идентификација истекуваат непосредно пред распишувањето на изборите, и граѓаните кои не ги подигнале новите документи пред ажурирање на избирачкиот список од страна на ДИК.
Пред прекинот на изборниот процес, јавниот увид во избирачкиот список беше завршен и копии од списокот беа доставени до сите политички партии.
Иако новиот изборен календар дозволуваше ажурирање на списокот со починати лица и граѓани кои навршуваат 18 години, не беше воведен нов посебен период на јавен увид.
Механизмот за континуирано ажурирање остана достапен преку веб-пребарувач што овозможува пребарување по матичен број, презиме и адреса.
Граѓаните и политичките партии можат да побараат измени во избирачкиот список (т.е. додавање, отстранување или изменување на податоци) што влијаат на другите граѓани, но обрасците на ДИК за јавен увид ги ограничуваат ваквите промени на случаи на смрт, губење на државјанство и лишување од деловна способност, спротивно на одредбите на Изборниот законик.
Не се издава индивидуално известување за граѓаните чии податоци се изменети.
Многу соговорници на СМОИ на ОДИХР изразија загриженост во врска со точноста на избирачкиот список, генерално забележувајќи дека бројот на регистрирани гласачи го надминува бројот на граѓани со постојан престој, со што се зголемува процентот на лица кои не гласаат.
Долгогодишните структурни проблеми, идентификувани во претходните извештаи на ОДИХР, остануваат нерешени.
Со адресите управуваат општините заедно со централниот регистар, но не постои стандардизација.
Податоците испратени до ДИК од страна на различни институции се презентирани во различни формати, попречувајќи ја интероперабилноста.
Недоследностите произлегуваат и од фактот што болниците не обезбедуваат систематско ажурирање за починатите лица.
На избирачкиот список дополнително влијаеше ограничениот ИТ капацитет на ДИК и непостоењето скорешни редовни опсежни контроли на квалитетот.
Системот за управување со информации за гласачите, што ќе ѝ овозможи на ДИК да преземе задачи што моментално се во надлежност на Државниот завод за статистика (ДЗС) и да ја зголеми информацискотехнолошката надлежност на ДИК, сè уште е во изработка.
Во согласност со претходните препораки на ОДИХР, треба да се посвети поголемо внимание на усогласувањето на податоците доставени до избирачкиот список, имено, интероперабилноста на добиените податоци и стандардизацијата на адресниот систем.
Списокот треба редовно квалитативно да се ревидира и истиот да се објавува.
Граѓаните со наполнети 18 години кои имаат право на глас имаат право да се кандидираат на избори, со тоа исклучувајќи ги оние на кои им е одземена деловната способност врз основа на интелектуална или психосоцијална попреченост, спротивно на меѓународните обврски и претходните препораки на ОДИХР.
Законската рамка понатаму ги одзема правата на кандидатура на оние кои во моментов издржуваат казна затвор над шест месеци.
Потребно е ревидирање на ограничувањата на правото на кандидатура, со цел дисквалификацијата врз основа на осуденост да биде пропорционална со тежината на делото.
Кандидатите можат да бидат номинирани од регистрирани политички партии и коалиции, како и од групи избирачи.
Кандидатите номинирани од избирачи мора да соберат најмалку 1.000 потписи на избирачи кои живеат во соодветната област.
За првпат, адресирајќи претходна препорака на ОДИХР, потписите за поддршка од гласачите можеа да се собираат во нотарските канцеларии, како и на назначени локации пред вработените во ДИК, во подрачните одделенија на ДИК.
Иако Изборниот законик не ја прецизира документацијата потребна за номинирање кандидати, ДИК донесе упатства, кои ги утврдија списокот за проверка на кандидатите и деталната постапка за верификација.
За овие избори, ДИК промовираше и нова онлајн апликација за поднесување кандидатски листи.
Регистрацијата на кандидатите се одвиваше од 12 до 20 март, пред прекинот на изборниот процес.
До крајот на периодот за регистрација, ниту една група избирачи не успеа да поднесе листа, бидејќи ниту една не го собра потребниот број потписи.
ДИК регистрираше 12 политички партии и 3 коалиции со вкупно 1.598 кандидати на 78 листи.
За пофалба е што ДИК ги објави сите листи со кандидати на својата веб-страница, со интерактивна алатка, во која беа прикажани партиската припадност на кандидатите, полот, изборната единица и општината.
Најмалку еден кандидат од секој род мора да фигурира на секое трето место на листата, и уште еден кандидат од помалку застапениот род на секои десет места.
Сите поднесени листи ја запазија потребната квота од 40 отсто, а некои и го надминаа прагот.
Вкупно, 675 регистрирани кандидати (42 отсто) беа жени, а жените беа носители на 19 од 78 листи.
Најголем број листи чии носители се жени - четири од шест - беше евидентиран кај „Глас за Македонија“.
На листите на СДСМ за секоја изборна единица имаше жена и маж како први двајца кандидати, но жената беше ставена на првата позиција само во еден случај.
Носители на листите на ВМРО-ДПМНЕ беа жени во две изборни единици.
Првично закажаните избори на 12 април беа прекинати пред да започне периодот на официјалниот период за кампања. По повторното започнување на изборниот процес, кампањата започна на 24 јуни и заврши на 12 јули на полноќ, пред првиот ден на предвременото гласање.
Изборниот законик забранува водење кампања во периодот меѓу рокот за регистрација на кандидати (20 март) и почетокот на официјалната кампања.
Пред мораториумот, политичките партии се вклучија во некои активности во кампањата.
СДСМ одржа партиски конгрес на 9 март, додека ВМРО-ДПМНЕ организираше настани на 11 март за да ги претстави своите кандидати и коалициони партнери.
Подготовките за кампањата веќе беа значително скратени пред прекинот на изборите на 21 март.
На 10 март владата воведе забрана за јавни собири и настани со повеќе од 1.000 учесници, на отворено и во затворен простор.
По состанокот на партиските лидери на 12 март, партиите се согласија да не одржуваат митинзи во текот на кампањата.
По повторното започнување на изборниот процес, беа изнесени наводи до СМОИ на ОДИХР дека политичари на високи позиции спроведувале предвремени кампањски активности пред 24 јуни.
Во некои случаи, овие наводи се чинеа оправдани, иако ситуацијата беше нејасна со оглед на тоа што изборниот процес беше прекинат за време на вонредната состојба.
Правилата за предвремена кампања доведуваат до состојба со аномалии, во која потенцијалните кандидати и нивните партии вршат политички активности до официјалната регистрација, а потоа се должни да ја прекинат кампањата до почетокот на периодот на кампањата, додека на другите кои не се директно вклучени во изборите би им било дозволено да ги продолжат активностите во текот на целиот период.
Треба да се разгледа можноста за усогласување на официјалниот период на кампањата со временската рамка за регистрација на учесниците во изборниот процес, за да се обезбеди доследна примена на регулативата за кампања за сите.
Редовните политички активности пред официјалниот период за кампања не треба да бидат забранети и треба да се регулираат.
Низа уредби и одлуки на владата за време на вонредната состојба и по неа, наведуваа безбедносни мерки што треба да се применуваат на јавните состаноци, вклучително и употреба на средства за дезинфекција на раце, социјално дистанцирање и носење маски.
Пандемијата со Ковид-19 значително го измени стилот на водење кампања бидејќи партиите донесоа дополнителни мерки, во најголем дел заменувајќи ги традиционалните митинзи со средби од помал обем, како и со ограничен активизам од врата на врата и други активности за средби со гласачите.
И покрај околностите, партиите водеа активна кампања и беа во можност да ги пренесат своите пораки.
Кампањата се одвиваше во мирно опкружување и, покрај изолираните случаи на вандализирање на кампањски постери, слободата на изразување беше почитувана.
Кандидатите во голема мера се потпираа на социјалните медиуми, објавувајќи видеа од локални состаноци на кои се обраќаат кандидати и партиски лидери.
Бројни реклами во текот на кампањата беа емитувани од радиодифузерите и на социјалните медиуми, а билбордите имаа голема видливост.
Клучните прашања во кампањата беа економијата, судските реформи, социјалната помош и здравствената заштита.
СДСМ го истакнуваше рекордниот напредок во пристапувањето кон НАТО и ЕУ.
Одговарајќи на тврдењата на своите противници дека го „распродала“ националниот интерес, СДСМ тврдеше дека, при потпишувањето на договорот за пријателство со Бугарија во 2017 година и договорот од Преспа со Грција во 2018 година, владата ги бранела националниот идентитет и јазикот.
Кампањата беше обележана со негативна реторика, за сметка на посуштинска дебата. Рекламите на ВМРО-ДПМНЕ содржеа лични напади врз лидерот на СДСМ.
Од своја страна, СДСМ предупреди на враќање кон „режимот“ на поранешниот премиер на ВМРО-ДПМНЕ, кој беше осуден и се наоѓа во бегство.
Низа протечени нелегални снимки со политички лидери во очигледно компромитирачки разговори дополнително придонесоа за негативниот тон.
Во развој на настаните пред изборите во 2020 година, СДСМ влезе во предизборна коалиција со БЕСА; Првпат една од двете најголеми партии да склучи предизборен договор со етничка албанска партија.
Предлогот на ДУИ за етнички албански кандидат за премиер предизвика жестока дебата.
СДСМ остро го критикуваше својот поранешен коалициски партнер ДУИ, поврзувајќи ја партијата со поранешниот премиер на ВМРО-ДПМНЕ и тврдејќи дека партијата треба да оди во опозиција и да ги реформира своите редови.
Заострената реторика се рефлектираше на зголемената појава на етнички базиран говор на омраза во социјалните медиуми, вклучително и против албанските и ромските малцинства.
На 18 јуни, ДИК организираше потпишување на Кодексот за фер и демократски избори од страна на учесниците во изборниот процес.
На 29 јуни, претседателот на ДИК и министерот за внатрешни работи заедно ги повикаа учесниците во изборниот процес да се придржуваат кон законот, предупредувајќи на санкции за вршење притисок, принуда или подмитување на гласачите.
Претседателот и премиерот дадоа слични изјави за јавноста. СМОИ на ОДИХР забележа изолирани случаи во кои министри од различни партии не ги разграничуваат државните функции и политичките активности, спротивно на заложбите на ОБСЕ.
Опозициските партии тврдеа дека постојат обиди за политичко искористување на програмите за социјална помош и дистрибуција на помошта поврзана со пандемијата Ковид-19 и влошената економската состојба.
Овие вклучуваа програма за дистрибуција на помош на ранливи лица преку кредитни картички за купување на домашни производи.
Други тврдеа дека дистрибуцијата на помошта за време на вонредната состојба била презентирана во партиски контекст.
Ниту еден убедлив доказ за ваквата злоупотреба не ѝ беше презентиран на СМОИ на ОДИХР.
Политичките партии, исто така, ја информираа СМОИ на ОДИХР за случаи на притисок врз јавните службеници, особено во западниот дел на земјата, како и за обиди за инструментализација на полицијата.
Како и на претходните избори, МИОА воведе онлајн алатка преку која јавните службеници можеа да пријавуваат случаи на притисок.
Поднесени беа само две пријави, и покрај бројните обвинувања за притисок за кои известуваа медиумите.
Во последните денови пред изборите имаше обвинувања за купување гласови низ целата земја, во кои биле вклучени социјално ранливи лица, претежно, но не исклучиво, во ромските заедници.
СМОИ на ОДИХР беше информирана дека обвинителството отворило истраги за неколку случаи.
Во деновите пред изборите имаше докази за поделби во МВР.
Овие го отсликуваат составот во преодната влада според кој министерот за внатрешни работи беше назначен од опозициската ВМРО-ДПМНЕ, а дополнителниот заменик министер од СДСМ, покрај редовниот заменик министер од ДУИ.
Во деновите пред изборите, министерот и дополнителниот заменик министер зазедоа спротивни стојалишта во врска со обвинувањата за купување гласови.
Неколку партии ја известија СМОИ на ОДИХР дека овие поделби продолжиле на денот на изборите, бидејќи партиите се обиделе да ја ангажираат полицијата во нивно име преку нивниот министер или заменици министри.
Со оглед на клучната улога на полицијата во обезбедувањето безбеден амбиент за избори, ваквата политизација на полицијата е особено загрижувачка.
Властите треба да преземат понатамошни напори за навремено спротивставување на каква било форма на притисок врз вработените во јавниот сектор, вклучително и врз полицијата.
Јавните службеници треба систематски да бидат информирани за применливите механизми за пријавување на какви било случаи на притисок за истрага и да се уверат дека нема да се соочат со негативни последици.
Овие механизми можат да бидат контролирани од независно тело.
Поголема видливост на жените политичари беше забележана на кампањските настани и на постерите на билбордите.
Сепак, жените беа недоволно застапени во медиумското покривање на кампањата.
Иако жените сочинуваа 42 отсто од регистрираните кандидати, мониторингот на СМОИ на ОДИХР укажува на тоа дека известувањето за жените политичари од страна на медиумите варираше од само 4 до 14 отсто од покривањето на кандидатите.
Жените кандидати со кои СМОИ на ОДИХР оствари контакт наведоа недоволна поддршка за идните жени лидери во внатрешните партиски структури.
Северна Македонија е земја со повеќе етникуми.45 Партиите традиционално се натпреваруваа за гласови во рамките на своите етнички заедници, додека владејачките коалиции беа формирани меѓуетнички, вклучувајќи и етнички албански партии.
Сепак, уште од парламентарните избори во 2016 година, СДСМ активно се обидуваше да добие поддршка од етничките албански гласачи.
Покрај партиите кои главно ги претставуваат етничките Албанци, неколку партии претставуваат помали етнички заедници, од кои повеќето се поврзани со коалициите на СДСМ или на ВМРОДПМНЕ.
Претставниците на овие партии активно учествуваа во кампањата, особено во местата каде што се концентрирани нивните заедници.
На изборите во 2020 година, кандидатите од ромските заедници фигурираа на списоците на СДСМ и ВМРО-ДПМНЕ како членови на тие партии, а не како членови на малцинските партии.
Една таква кандидатка ѝ изјави на СМОИ на ОДИХР дека смета дека на тој начин ќе има поголемо влијание во коалицијата.
Новоформираната Народна партија на Ромите фигурираше независно.
Беа направени некои напори во кампањата за решавање на потребите на лицата со попреченост, но тие беа ограничени на добротворен пристап, наместо да се промовираат концепти како што се универзален дизајн и социоекономско зајакнување.
При започнување на кампањата на СДСМ, на партиска конвенција на 9 март, лидерот на партијата вети дека пристапот до јавните згради за лица со телесна попреченост, преку пристапни рампи, ќе биде задолжителен до 2024 година, и дека финансискиот додаток за лицата со попреченост ќе се зголеми за 15 отсто.
Позитивно е што видеата од кампањските настани на социјалните медиуми понекогаш содржеа и толкување на знаковен јазик. Програмата на СДСМ беше преведена на знаковен јазик.
Граѓанските организации кои ги застапуваат правата на лицата со попреченост спроведоа обука за политичките партии за тоа како да се решаваат потребите на лицата со попреченост, на пример, со тоа што нивните веб-страници ќе станат попристапни.
СМОИ на ОДИХР беше информирана дека само едно лице со попреченост беше кандидат на овие избори, на позиција со мала веројатност за успех на партиската листа.
Изборните кампањи можат да се финансираат од парични и непарични донации од физички и правни лица во износ до 3.000 и 30.000 евра, донации на партии, членарина и банкарски заеми наменети за изборна кампања.
Донациите од странски, општински и анонимни извори, како и донациите од државни, верски, добротворни организации и медиуми се забранети.
Трошоците за кампањата се ограничени на околу 110 денари (приближно 2 евра) по регистриран гласач во изборна единица (минимум 490.830 евра во третата изборна единица и максимум 544.930 во првата изборна единица).
Платените политички реклами во радиодифузните, печатените и онлајн медиумите се финансирани директно од државата преку посебен фонд, со кој управува ДИК (види дел за Медиуми).
Политичките партии кои добиваат повеќе од еден отсто од гласовите имаат право на јавно финансирање.
Финансирањето на кампањата доби ограничено внимание во кампањските наративи на учесниците во изборниот процес.
Невообичаените услови за водење кампања во време на пандемија, исто така, имаа влијание врз финансирањето на кампањата.
Учесниците во изборниот процес ја информираа СМОИ на ОДИХР дека поради избегнувањето големи предизборни митинзи оствариле значителна заштеда, особено затоа што немало потреба да се превезуваат илјадници приврзаници на местата за митинзи.
И покрај тоа, трошоците за производство на реклами во медиумите и значителната употреба на постери на билборди претставуваа значителен дел од трошоците.
Финансирањето на кампањата е уредено со Изборниот законик, Законот за финансирање на политички партии, Законот за спречување на корупција и судир на интереси (ЗСКСИ) и Законот за сметководство за непрофитните организации.
Потребно е понатамошно усогласување на законската рамка за финансирање на кампањата за да се отстранат празнините и недоследностите и да се обезбеди правна сигурност.
Особено, потребно е усогласување на Изборниот законик со Законот за финансирање на политичките партии заради унификација на дозволениот износ на донациите за целите на кампањата на наменските и партиските сметки.
Тековниот износ на дозволени донации за политичките партии го надминува дозволениот износ за целите на кампањата, и тоа беше искористено од некои учесници во изборниот процес за да ги избегнат ограничувањата на трошоците.
Измените и дополнувањата на Изборниот законик предвидуваат усогласеност на извештаите за кампањата со Законот за сметководство на непрофитни организации, кој не предвидува пријавување на непарични придонеси, што доведува до правен судир.
Изборниот законик не ги применува повеќе одредбите за државен надоместок за трошоците за кампањата на учесниците во изборниот процес, што ја нарушува правната сигурност, особено во однос на утврдувањето санкции за повреда на правилата за поднесување финансиски извештаи за кампањата.
Законот не содржи одредби за употребата на заеми за кампањски цели, како и за утврдување на пазарната цена на донираните ствари, услуги и попусти, а учесниците ги пријавија износите утврдени со договорите со давателите на услуги.
Покрај тоа, нема мерки според кои сите фактури поврзани со кампањата би се доставувале пред крајниот рок за затворање на наменските сметки.
Законските одредби во врска со донациите треба да се ревидираат со цел да се усогласат дозволените износи на донациите, да се обезбеди транспарентност и ограничување на износот на заемите кои ги добиваат политичките партии за водење на изборната кампања, и да се воспостави механизам за утврдување на пазарната цена на непаричните придонеси.
Неодамнешните измени и дополнувања на Изборниот законик предвидоа доставување на дополнителен периодичен извештај 19 дена по денот на изборите и го скратија рокот за доставување на конечниот извештај од четири на три месеци по изборите; Периодот останува предолг во однос на препорачаните добри меѓународни практики.
Два периодични извештаи треба да се достават пред денот на изборите: еден на средина на кампањата, и другиот еден ден пред изборите, не оставајќи време за контрола или објавување пред изборите, спротивно на претходните препораки на ОДИХР.
Само конечните извештаи подлежат на задолжителна ревизија.
Законот не ја детализира содржината на извештаите, пренесувајќи ја одговорноста за решавање на нејаснотиите и обезбедување соодветен квалитет на извештаите на Министерството за финансии, кое изготви обрасци за извештаите.
Државната комисија за спречување на корупција (ДКСК) доставува извештај за финансирање на кампањата до Собранието три месеци по изборите, така што не може да ги рефлектира наодите од ревизијата,
што ДЗР треба да ги достави во рок од 60 дена од доставувањето на конечниот извештај.
Нејасните одредби за периодичните извештаи предизвикаа различни толкувања на нивниот опфат.
Повеќето учесници во кампањата ја оценија рамката за периодичните извештаи како оптоварена, бидејќи три периодични извештаи треба да бидат доставени во кратки временски интервали до три институции (ДИК, ДКСК и ДЗР).
Обврската за среднорочно прикажување на донациите беше почитувана од 9 од 15 учесници во изборниот процес, а ДИК не ги објавуваше доследно периодичните извештаи на учесниците, намалувајќи ја транспарентноста.
Вториот извештај за донациите го доставија 10 од 15 учесници во изборниот процес, кои првенствено пријавија приватни донации и членарина.
Повеќето учесници во изборниот процес ја интензивираа акумулацијата на средства во втората половина на кампањата и сите се потпираа на донации од физички лица на партиските и наменските сметки.
Некористењето од страна на некои учесници на утврдените обрасци за финансиски извештаи го прикриваше потеклото на средствата префрлени од сметките на политичките партии, нарушувајќи го воедначеното прикажување.
И покрај законските обврски, само некои учесници ги објавија извештаите на своите веб-страници.
Третите периодични извештаи не беа објавени.
Изборниот законик треба да предвидува извештаите за финансирање на кампањата да се доставуваат и објавуваат на денот на доставување, во воедначена форма погодна за јавна контрола, со придружна финансиска документација.
Санкциите за задоцнување или неподнесување треба да бидат ефективни, пропорционални и обесхрабрувачки. Крајниот рок за доставување на конечните извештаи треба да се измени за да ги одразува добрите меѓународни практики.
Во 2020 година, Изборниот законик беше усогласен со Законот за спречување на корупција и судир на интереси, префрлајќи ја примарната надлежност за надзорот врз финансирање на кампањата и злоупотребата на административните ресурси на ДКСК.
ДКСК е задолжена да спроведува постојан мониторинг на финансирањето на кампањата во текот на целиот изборен период, вклучително и финансиските активности на политичките партии и носителите на јавни функции и да бара податоци од банки и други надлежни институции.
Телото има право да поведува истраги по службена должност и да ги прегледува пријавите од физички и правни лица, вклучително и од учесниците, партиите и набљудувачите на изборите и да поведе кривично гонење во случај на повреда и како реакција на извештаите од ДЗР.
ДЗР врши екс-пост контрола на финансирањето на кампањата врз основа на ревизија на финалниот извештај.
Согласно измените и дополнувањата на Изборниот законик, банките се должни да им дозволат на ДКСК и ДЗР пристап до трансакциите на наменските сметки до затворањето на сметките.
Сепак, правото на увид не се проширува на редовните партиски сметки, иако нивните средства можат да се користат за изборна кампања и не е предвидено обезбедување на финансиски податоци по затворањето на сметките. Ова би можело да се ревидира за да се олесни ревизијата.
Сите засегнати страни се должни да обезбедат финансиски документи по барање на ДЗР, во прилог на опсежната ревизија заснована врз докази.
Иако овие измени го приближуваат надзорот над финансирање на кампањата во согласност со препораките на ОДИХР и ГРЕКО, треба да се направат понатамошни напори за подобрување на транспарентноста и отчетноста во политичкото финансирање и финансирањето на кампањата.
Институциите задолжени за надзор над финансирањето на кампањата немаат капацитет поради недостиг на финансиски и човечки ресурси, што ја нарушува контролата врз отчетноста и транспарентноста на финансирањето на кампањата.
За овие избори, ДКСК одржуваше комуникации со граѓанското општество за информации за наводни прекршоци.
Понатаму, Комисијата го зајакна надзорот над кампањата со дополнителни 17 теренски набљудувачи, обезбедени со меѓународна помош во отсуство на соодветни државни средства, кои собираа докази за кампањските активности.
Сепак, наодите на набљудувачите не беа објавени во јавноста, пропуштајќи можност да се зголеми транспарентноста.
На Државната комисија за спречување на корупција и на Државниот завод за ревизија треба да им се обезбедат соодветни човечки и финансиски ресурси за ефикасно извршување на нивниот мандат за време на изборниот период.
Изборниот законик содржи детални одредби кои предвидуваат правична употреба на јавните простори и забрануваат злоупотреба на државните ресурси.
По свикувањето на изборите, исплати на плати, пензии или социјална помош, освен редовните исплати, не може да се вршат од буџетски средства.
Освен во итни случаи, забрането е вработување во јавниот сектор на нови лица или престанување на работниот однос на постојните вработени.
Неодамнешниот амандман дава појаснување што се подразбира под итни случаи.
Сепак, сите овие правила беа суспендирани со уредба на владата за време на траењето на вонредната состојба.
Голем број медиуми, вклучувајќи 11 национални и 36 регионални приватни телевизии, се натпреваруваат на мал рекламен пазар и немаат финансиска, регулаторна и професионална одржливост, придонесувајќи за поларизација на медиумската средина.
Владините реклами, кои беа најголем извор на приход за многу медиуми, се забранети од 2017 година.
Тековната стагнација на рекламниот пазар предизвикана од пандемијата Ковид-19, дополнително ја зголеми зависноста на медиумите од сопствениците и државните субвенции.
Сите соговорници на СМОИ на ОДИХР оценија дека значителните подобрувања во медиумските слободи во последниве години не беа зајакнати со систематски реформи во медиумскиот сектор, како што е обезбедувањето политичка неутралност на јавниот сервис Македонска радио-телевизија (МРТ) и регулаторот на медиумите (Агенцијата за аудио и аудиовизуелни медиумски услуги - АВМУ).
Соговорниците ја истакнаа подобрената плуралност во информативните емисии, но забележаа и ниско ниво на професионалност и уреднички фокус на квантитетот, наместо на квалитетот на содржината.
Понатаму, многу соговорници изразија загриженост дека пандемијата Ковид-19 придонесе за влошување на веќе тешките услови за вработување на новинарите.
Телевизијата и понатаму е главен извор на информации, по што следат онлајн медиумите.
Во април 2020 година, МРТ го зголеми бројот на телевизиски канали од два на пет, повторно воспоставувајќи го МРТ-2 како 24-часовен сервис на албански јазик, како и отворање на канал што емитува на малцински јазици, вклучително и на босански, ромски, српски, турски и влашки јазик.
И покрај воведувањето во 2018 година на државните субвенции за печатење и дистрибуција на национални и регионални весници, тиражот на печатените медиуми е во постојано опаѓање.
МРТ се финансира речиси исклучиво од државниот буџет од 2017 година, што, според соговорниците на СМОИ на ОДИХР, ја нарушува нејзината уредничка независност.
Програмскиот совет ја надгледува содржината на МРТ и го назначува надзорниот одбор кој е одговорен за финансиски надзор.
И двете институции традиционално се смета дека се под политичко влијание, додека нивниот авторитет е ограничен со истекувањето на мандатите на нивните членови.
Со цел да се гарантира политичка независност, јавниот радиодифузен сервис треба да претрпи низа реформи, вклучително и измена на постапката за избор и назначување членови на Програмскиот совет и намалување на зависноста од државниот буџет.
Понатамошните реформи на јавниот радиодифузен сервис треба да имаат за цел подобрување на квалитетот на произведената содржина, вклучително и на истражувачкото и аналитичкото новинарство.
Голем број соговорници на СМОИ на ОДИХР ја изразија својата загриженост во врска со ширењето погрешни или лажни информации онлајн и на социјалните медиуми.
Со цел решавање на ова прашање, неколку истакнати професионални медиумски организации изготвија регистар на професионални онлајн медиуми, кои ветуваат дека ќе се придржуваат до професионалните стандарди, Иницијативата имаше ограничен ефект
Изборниот законик предвидува детална регулатива за однесувањето на медиумите од распишување на изборите до завршување на кампањата. Сите радиодифузери и веб-страници што ги покриваат изборите се должни тоа да го прават на фер, избалансиран и непристрасен начин.
Пропорционалниот баланс треба да се заснова на бројот на изборни единици во кои се натпреваруваат учесниците, како и на интензитетот на нивните кампањски активности.
Со измена и дополнување на Изборниот законик во февруари 2020 година, од националните радиодифузери се бара да го надополнат покривањето на изборите со толкување на знаковен јазик.
Сите радиодифузери кои ги следеше СМОИ на ОДИХР не го направија тоа, од причина што АВМУ ја припишува на ограниченото време за спроведување на одредбата.
Информативните емисии на МРТ за време на кампањата се детално регулирани во однос на степенот на покриеност на владејачките партии, парламентарната опозиција и во помала мера вонпарламентарните партии и независните кандидати.
Бидејќи законот предвидува издвојување подеднакво време за владејачките и за опозициските партии како групи, а не како индивидуални партии, комбинираното покривање на СДСМ, ДУИ и ДПА треба да биде идентично со комбинираното покривање на опозициските коалиции – ВМРО-ДПМНЕ и коалицијата на Алијанса за Албанците (АА) со Алтернатива.
Јавниот радиодифузен сервис ги исполни обврските, иако МРТ и другите соговорници на СМОИ на ОДИХР ја критикуваа регулативата како излишна, нарушувајќи ја уредничката независност.
Одредбите што ги регулираат информативните емисии на јавниот радиодифузен сервис за време на кампањата треба да се ревидираат, со цел да се обезбеди слобода на уредникот, плурализам на ставовите и еднакви можности за учесниците во изборниот процес.
Изборниот законик ѝ наложува на МРТ да им додели слободно време на учесниците во изборниот процес од 16:00 до 23:00 часот.
Шест партии одлучија да се појават на МРТ-1 и две партии на МРТ-2.
На двата канали, слободното време на учесниците во изборите беше ограничено на говори што беа претходно снимени во просториите на МРТ, бидејќи не беа дозволени снимки од сопствена продукција.
За време на периодот на кампањата платените политички реклами кај приватните радиодифузери, печатените и онлајн медиумите се покриваат исклучиво од државниот буџет.
Изборниот законик ја регулира распределбата на средства за платено политичко рекламирање и ги утврдува временските ограничувања за рекламирањето во рамките на секој час емитување.
Сепак, оваа формула за распределба на времето и средствата не беше предвидена со регулаторната рамка.
На 22 јуни, последниот ден на вонредната состојба, Владата ги измени одредбите за распределба и дистрибуција на средства и временските ограничувања за платеното политичко рекламирање, вклучително и за зголемување на дозволениот износ на платено политичко рекламирање на реален час.
Тројца учесници во изборниот процес, коалициите предводени од СДСМ-БЕСА и ВМРО-ДПМНЕ, како и ДУИ, беа во значителна предност, со право да трошат само за платени политички реклами, по околу 800.000 евра, додека другите дванаесет учесници имаа право на по околу 30.000 евра.
Преголемата регулација заедно со повторните измени на законската рамка создадоа правна несигурност, додека непропорционалното распределување на време и средства значително ги ограничи можностите за директна кампања на дванаесет учесници во изборниот процес, бидејќи тие не можеа да користат други средства за купување платени политички реклами, освен оние што ги предвидува државата.
Потребно е преиспитување на регулативата за платено политичко рекламирање во медиумите, со цел да се овозможи непречен пристап до медиумите на недискриминаторска основа.
Сите медиумски куќи заинтересирани за продажба на простор за платено политичко рекламирање требаше да се регистрираат во ДИК.
Поради непостоење на формални одредби и упатства за регистрација на медиумите, не е извршена верификација на доставените информации.
Следствено, неколку радиодифузери кои не се лиценцирани во Северна Македонија ги добија регистрациите, кои потоа беа укинати по известување од регулаторот на медиумите.
Во отсуство на јасна дефиниција за онлајн медиуми, некои веб-страници регистрираа изданија на различен јазик или различни домени на истата веб-страница како засебни медиуми, заобиколувајќи го законскиот дозволен износ на трошоците за рекламирање за еден учесник во изборите во еден печатен или онлајн медиум (15. 000 евра).
Покрај тоа, соговорниците на СМОИ на ОДИХР забележаа регистрација на голем број нови непознати медиуми.
За да се обезбеди транспарентност на сопственоста на медиумите и на трошоците за кампања, онлајн медиумите заинтересирани да продаваат простор за платено политичко рекламирање треба да почитуваат некои основни одредби за транспарентност, вклучително и проверливи информации за сопственоста и финансирањето.
Со измените и дополнувањата на Изборниот законик од февруари 2020 година, се утврдува дека максималната сума што медиумот може да ја наплати за политичко рекламирање не може да ја надмине просечната цена за рекламирање користена на претходните пет избори.
Максималните цени за сите медиуми ги пресмета ДИК, органот надлежен за исплата на државните субвенции за медиумите, врз основа на цените на рекламите дадени од оние медиуми кои го понудиле простор на последните пет избори.
Одредбите се неповолни за радиодифузерите со најголема публика, кои се обврзани да ги почитуваат цените под влијание на просечните цени на помалите регионални радиодифузери и не дозволуваат никакви прилагодувања заради економските девалвации.
Пет национални телевизии неуспешно ја оспоруваа формулата на ДИК пред Управниот суд (види Приговори и жалби).
Политичкото рекламирање на меѓународните платформи за онлајн рекламирање како Google AdSense и на социјалните медиуми, не е посебно регулирано.
И покрај широката употреба на овие кампањски методи од страна на политичките партии, недоволната транспарентност на ваквите алатки оневозможува нивна суштинска ревизија.
Почитувањето на Изборниот законик од страна на радиодифузерите го надгледуваше АВМУ.
При мониторингот на опфатот на кампањата, АВМУ заклучи дека сите приватни радиодифузери во голема мера се фокусирале на парламентарните партии, спротивно на одредбите на Изборниот законик.
Советот на АВМУ ги санкционираше само ТВ Алсат-М и ТВ Шења заради непокривање на вонпарламентарните партии и систематско негативно покривање на еден од учесниците во изборите, но сепак одлучи да не ја санкционира ТВ Алфа којашто исто така негативно известуваше за еден од учесниците.
АВМУ поведе и три прекршочни постапки за повреда на изборниот молк; две резултираа со парични казни, a во една не беше утврдено прекршување од Управниот суд.
Во текот на изборниот молк, некои политички партии продолжија со онлајн рекламирање и рекламирање на социјалните медиуми, кои не беа активно следени од ниту една државна институција.
Агенцијата исто така го провери присуството на платено политичко рекламирање во радиодифузните медиуми, финансиски поддржано од страна на ДИК.
Податоците на АВМУ за следење на политичкото рекламирање посочија дека неколку учесници во изборите трошеле над законски дозволениот износ.
На крајот на септември, ДИК ја извести СМОИ на ОДИХР дека им извршила исплата на поголемиот дел од медиумите, додека останатите неколку требало да ги отстранат техничките грешки во документацијата за да добијат исплати.
Изборниот законик не предвидува никакви санкции за учесниците во изборниот процес кои при потпишувањето договори со медиумите ги надминуваат дозволените износи.
Не беше спроведена верификација и мониторинг на онлајн медиумите.
Во голем број случаи, АВМУ идентификуваше платено политичко рекламирање со малолетници, спротивно на Изборниот законик.
Иако одговорноста за содржината на рекламите според законот ја имаат само медиумите, АВМУ не се одлучи за санкции, туку двапати официјално ги потсети радиодифузерите за забраната.
Медиумите изразија загриженост до СМОИ на ОДИХР дека во сегашната рамка учесниците во изборниот процес немаат директна мотивација да избегнуваат вакви прекршувања.
Политичките партии, како продуценти на политички реклами, треба да бидат законски одговорни за нивната содржина.
Мониторингот на медиумите на СМОИ на ОДИХР на официјалниот период на кампањата заклучи дека информативните емисии на сите национални терестријални радиодифузери површно известуваа за кампањските активности, што беше засенето од меѓусебните обвинувања, како и од последиците на објавените снимки од политичките лидери.
Детална аналитичка репортажа и дискусии за политиките не беа застапени во голема мера вo покривањето на кампањата, ограничувајќи ја можноста гласачите да се информираат пред да направат избор помеѓу политичките опции.
И покрај законските ограничувања кои утврдија точни квоти за покривањето, МРТ-1 и МРТ-2 очигледно се обидуваа да ги покријат активностите на вонпарламентарните политички партии над утврдената квота од 10 отсто.
Сепак, поради прецизноста на законските одредби, известувањето на МРТ-1 за коалицијата предводена од ВМРО-ДПМНЕ беше нешто поголемо, околу 18 отсто, во споредба со СДСМ, со 17 отсто.
Другите парламентарни партии, ДУИ и коалицијата АА-Алтернатива добија покриеност од 15 и 13 отсто.
Тонот беше главно неутрален за сите учесници во изборниот процес.
МРТ-2 исто така, посвети околу 19 отсто од известувањето за ВМРО-ДПМНЕ, 18 отсто на коалицијата АА-Алтернатива, 17 отсто на СДСМ и 15 отсто на ДУИ.
Приватните медиуми во најголем дел се фокусираа на главните политички партии и, во помала мера, на помалите парламентарни партии, додека видливоста на вонпарламентарните партии беше многу мала.
Во ударните вести, двата национални приватни радиодифузери, Сител и Телма обезбедија еднакви делови, околу 31 и 21 отсто, главно неутрална покриеност на коалициите предводени од ВМРО-ДПМНЕ и СДСМ.
Сличен пристап беше забележан во текот на првите две недели од кампањата и на Канал 5, Сепак, во последната недела од кампањата, покриеноста на коалицијата предводена од СДСМ се зголеми во споредба со таа на ВМРО-ДПМНЕ, иако тонот остана главно неутрален за сите учесници во изборниот процес.
Спротивно на тоа, Алфа остро ги критикуваше владата и владејачката СДСМ со претежно негативна и неутрална покриеност од 28 и 40 отсто, додека ВМРО-ДПМНЕ доби покриеност од 19 отсто, што беше главно неутрална и со позитивен тон.
Сличен тренд беше забележан и на Алсат-М, којашто обезбеди околу 32 отсто претежно негативна покриеност за ДУИ и околу 15 отсто главно неутрална и негативна покриеност за коалицијата предводена од ВМРО-ДПМНЕ, додека коалицијата предводена од СДСМ доби околу 14 отсто главно неутрална и позитивна покриеност.
Бројни ток-шоуа и дебати, вклучително и две дебати меѓу лидерите на двете најголеми политички партии, СДСМ и ВМРО-ДПМНЕ, главно беа користени од учесниците во изборниот процес како платформи за меѓусебна лична критика.
Сепак, иако јавниот и приватниот радиодифузер покажаа обид да ги вклучат учесниците во дебата, во голем број случаи учесниците во изборниот процес избраа да не учествуваат поради несогласување со изборот на партнерите за дебата, слабиот рејтинг или перцепираната пристрасност на радиодифузерот.
Изборниот законик предвидува граѓанско, партиско и меѓународно набљудување.
На 19 февруари, ДИК донесе Кодекс на однесување за набљудувачите, обврзувачки за сите акредитирани групи, кој беше изменет и дополнет на 2 јули за да се зголеми транспарентноста и слободата на движење за набљудувачите.
До истекот на рокот ДИК акредитираше 2.551 граѓанин и 102 меѓународни набљудувачи.
Претставници на повеќе граѓански организации и граѓански набљудувачки организации, вклучително и граѓанската организација МОСТ, ЦИВИЛ Центар за слобода и Инклузива, ги набљудуваа клучните фази на изборниот процес и пристапноста за лицата со попреченост, придонесувајќи за транспарентноста на процесот.
МОСТ, исто така, спроведе паралелно сумирање на гласовите чиишто резултати тесно се поклопија со излезноста и резултатите објавени од ДИК.
Регулатива за механизмите за решавање на изборните спорови постои, но некои претходни препораки на ОДИХР, вклучително и препораките што се однесуваат на ограничениот законски основ за поднесување приговори и рестриктивните рокови, остануваат неадресирани.
Повеќето приговори поврзани со изборите се во надлежност на ДИК. Во неодамнешните измени и дополнувања на Изборниот законик, беше разјаснета надлежноста на ОИК да опфаќа приговори за предвременото гласање и за гласањето на денот на изборите, која ДИК рестриктивно ја толкуваше како надлежност само за регистрација на гласачи.
Основните судови ги разгледуваат наводите во врска со изборните прекршоци и приговорите од учесниците во изборниот процес за мешање во нивните кампањски активности, додека ДКСК е надлежна за приговори во врска со кампањата и политичкото финансирање и злоупотреба на административни ресурси.
Управниот суд е последен степен на жалба за повеќето приговори по кои постапуваат ДИК и ДКСК, освен за одлуките за недопуштеност, кои не можат да бидат оспорени.
Позитивно е што во 2020 година, неговата надлежност беше проширена на одлуките на ДИК за неправилности во кампањата.
Гласачите имаат ограничен законски основ за поднесување приговори во изборните спорови, бидејќи имаат право да се жалат на повреда на нивните индивидуални гласачки права, што ја ограничува можноста за правна заштита, спротивно на меѓународните обврски.
Изборните неправилности и изборните резултати можат да бидат оспорувани од подносителите на листите на кандидати.
Набљудувачите немаат право да поднесуваат приговори во врска со набљудувањето, но, заедно со партиските претставници, можат да внесат запис во дневникот што го водат ИО за забележани неправилности, што можат да се оспорат во подоцнежната фаза од страна на подносителите на листи.
Таквите записи се потребни за да можат приговорите да бидат признати и поткрепени.
Од ДИК за првпат се бара да ги испитува наводните неправилности и прекршувања пред да донесе одлука за приговорите поврзани со заштитата на правата на подносителите на листи.
Законската рамка треба да се ревидира за да се отстранат непотребните ограничувања на правото на поднесување изборни приговори и жалби, со цел да се обезбедат ефективни правни лекови.
Роковите за поднесување изборни приговори се кратки.
По правило, подносителите имаат од 24 до 48 часа да поднесат приговори, коешто ја оневозможува соодветната подготовка.
Приговорите за денот на изборите се разгледуваат во рок од четири часа.
Позитивно е што измените и дополнувањата на Изборниот законик од 2020 година го продолжија рокот за разгледување на приговорите од страна на ДИК на 72 часа и ги прилагодија роковите за поднесување приговори за прекршоци за време на гласањето, броењето и сумирањето на гласови.
Судовите одлучуваат по жалбите во рок од 48 или 60 часа.
Основниот суд има рок од 24 часа да одлучува за изборни прекршочни предмети, што се покажа како оптоварување и за обвинетите и за судството, и покрај малиот број на предмети.
Не постои скратена постапка з истрага на кривични дела во врска со изборите, со што се попречува ефективното гонење и санкционирање на сторителите.
Роковите за поднесување и решавање на приговори можат да се продолжат за да се овозможи соодветна подготовка и образложена одлука.
Треба да се размисли за продолжување на роковите за разгледување на изборните прекршочни предмети, согласно добрите практики.
Треба да се обезбедат скратени постапки за истрага на изборните прекршоци.
Пред прекинот на изборниот процес, ДИК извести дека примила неколку приговори, пред сè поврзани со регистрација на гласачи кои живеат во странство и медиумите.
Во 6 од 15 претставки до Управниот суд, медиумите неуспешно ја оспоруваа одлуката на ДИК и упатствата за цените за политичко рекламирање во радиодифузните медиуми и за одбиените пријави за регистрација на некои медиуми во Регистарот, што им дава право на медиумите да добиваат јавно финансирање (Види дел за Медиуми).
Објавите на веб-страницата на ДИК беа неуспешно оспорени во Агенцијата за заштита на лични податоци (АЗЛП), обвинувајќи за откривање на лични податоци.
По продолжувањето на процесот, ДИК отфрли 42 приговори за предвремена кампања како непоткрепени со докази, без да се обврзе да ги испита за основаноста.
Одлуките беа формалистички, идентични во сите случаи и немаа суштинско резонирање, со формални решенија донесени по истекот на роковите, што го попречуваше ефективниот правен лек.
ДИК отфрли 2.142 приговори од учесниците во изборите, главно затоа што претставниците на партиите не се повикаа на неправилности во записниците на ИО, потребни како доказ.
Подносителите наведоа неправилности при гласањето и пребројувањето, несовпаѓање помеѓу прелиминарните резултати објавени од ДИК и резултатите во записниците за пребројување и сумирање на изборните комисии, случаи на гласање во име на други, вклучување на починати лица во избирачкиот список и валидноста на гласачките ливчиња.
Правилата за допуштеноста на приговорите треба да утврдат разумни барања и опсегот на допуштени докази не треба да биде претерано ограничен.
Одлуките и постапките на изборната администрација треба да бидат образложени, обезбедувајќи соодветни гаранции за ефикасно испитување на основаноста на приговорите.
Транспарентноста и ефикасноста на решавањето на приговорите од страна на ДИК беа попречени бидејќи системот за поднесување приговори преку Интернет, предвиден во Изборниот законик, беше започнат доцна во процесот, и покрај претходните препораки на ОДИХР за решавање на ова прашање.
На веб-страницата за поднесување приговори имаше околу 400 приговори, но транспарентноста на процесот беше засегната бидејќи веб-страницата престана да функционира на денот на изборите.
За да се обезбеди ефикасно поднесување и постапување по приговорите, системот за доставување приговори преку Интернет треба да се евалуира и редизајнира.
За првпат, ОИК имаа законски дефинирана надлежност да ги испитуваат приговорите за повреда на правото на глас во текот на предвременото гласање и на денот на изборите, а нивните одлуки можеа да бидат директно обжалени до Управниот суд.
Поради двојна надлежност во законот, ДИК испита 21 предмет за кој претходно одлучуваа ОИК, а во некои случаи донесе спротивна одлука.
Постоењето на паралелни канали за решавање на приговорите ја нарушува правната сигурност и е во спротивност со добрите меѓународни практики.
Механизмот за заштита на правото на глас на денот на изборите не дозволува ефикасен правен лек поради недоволна обука на ОИК, и првенствено бидејќи ОИК не се вклучени во регистрацијата на гласачите и не се во можност да обезбедат вистинско решение за подносителите.
Може да се разгледа можноста за доделување надлежност на субјектот кој е директно надлежен за регистрација на гласачи на локално ниво, за да се избегне оптоварување на Државната изборна комисија и да се обезбеди ефикасно постапување по големиот обем на приговори за регистрација на гласачите на денот на изборите.
ДКСК утврди прекршоци во два од шест приговори за злоупотреба на државни ресурси, од кои едниот беше поништен од Управниот суд во постапка по жалба.
Пред изборите, Управниот суд ја одби жалбата против решението за регистрација на гласачи на подрачното одделение на ДИК како неиздржана и ја потврди како неоснована жалбата против одлуката на ДКСК за злоупотреба на административни ресурси.
Управниот суд ги отфрли сите жалби против одлуките на ДИК за неправилностите при пребројувањето и сумирањето на резултатите поради неприбележување на неправилностите во записниците што беше причина и за отфрлање на приговорите за несогласувањата помеѓу првичните резултати сумирани од ДИК со записниците на ОИК и ИО.
Пандемијата со Ковид-19 влијаеше на можноста на Управниот суд да одржува јавни расправи и навремено да ги формира судските совети за решавање на изборни спорови.
На 13 јули, 67 специјални ИО спроведоа гласање во 57 општини со посета на гласачи со Ковид- 19 и лица во самоизолација, на нивните локации.
Специјалните ИО сочинуваа тројца здравствени работници и двајца претставници на политичките партии.
Членовите на специјалните ИО беа обучени да следат посебни протоколи за заштита од инфекција и ширење на Ковид-19, кои вклучуваа носење опрема за лична заштита, социјално дистанцирање и дезинфекција во повеќе фази од процесот.
На 14 јули, ДИК спроведе гласање за сите гласачи регистрирани како болни и немоќни, внатрешно раселени лица и лица во установи за вонсемејна грижа, затвори и притворски одделенија.
Редовните ИО спроведоа мобилно гласање за овие гласачи на нивните локации, применувајќи мерки за заштита од Ковид -19.
Периодот на предвремено гласање генерално се одвиваше уредно, без поголеми инциденти или тензии.
Гласачките ливчиња на двата дена од предвременото гласање беа додадени во гласачките кутии на избирачките места на регистрираните места на гласачите и беа преброени на крајот на општото гласање на 15 јули.
На 15 јули, членовите на СМОИ на ОДИХР посетија ограничен број избирачки места за да ги набљудуваат процедурите за гласање и пребројување.
Гласањето беше генерално добро спроведено, при што ИО покажаа солидно познавање на постапките за гласање.
Беа забележани случаи на гласачи со нови лични карти кои не биле вклучени во избирачките списоци.
Помали оперативни проблеми беа забележани од страна на изборната администрација.
Изборната администрација и гласачите во голема мера ги почитуваа здравствените протоколи, но, некои посетени простории не беа доволно пространи за да се обезбеди препорачаното растојание помеѓу лицата.
Бидејќи бројот на гласачи што беа дозволени на гласачко место беше еднаков на бројот на паравани, редиците што настанаа резултираа со гужви во заедничките простории, особено каде што неколку избирачки места беа сместени во исти простории.
Повеќето посетени избирачки места не беа пристапни за лица со телесна попреченост.
Шаблоните со Брајово писмо за гласачките ливчиња беа достапни за гласачите со оштетен вид, но невладината организација што работи на прашања поврзани со лица со попреченост - Инклузива - ја информираше СМОИ на ОДИХР дека само околу два проценти од лицата со оштетен вид знаат да го користат Брајовото писмо.
Во согласност со меѓународните обврски, мерките што се спроведуваат во пракса треба дополнително да се стремат кон обезбедување целосна пристапност на процесот на гласање за лицата со попреченост.
До СМОИ на ОДИХР беа пријавени наводи за купување гласови во различни региони на земјата, во деновите пред и на денот на изборите, особено меѓу ромската заедница.
До СМОИ, исто така, беа доставени извештаи за тензии, случаи на притисок врз гласачите околу избирачките места и наводно полнење на гласачките ливчиња, особено на локации во општините Кичево и Сарај, како и за насилен инцидент во Зајас.
На 23 јули, МВР поднесе до Обвинителството за организиран криминал и корупција кривична пријава против советник на преодниот министер за внатрешни работи, за наводно заканување и навреда на началникот на Секторот за внатрешни работи - Тетово на денот на изборите.
Медиумите известија за апсења од полицијата за наводно полнење гласачки ливчиња во општина Сарај.
За овие избори ДИК ја воведе веб-апликацијата „uVote“ за електронско пренесување на периодичните податоци за излезноста, како и за прелиминарните резултати.
Апликацијата овозможи гласачите да ги видат внесените податоци за делумна излезност и прелиминарните резултати.
На 25 февруари, по првичното распишување на изборите, ДИК распиша јавен тендер за набавка на нов софтвер и надградба на постојниот софтвер поврзан со преносот на изборните резултати, во кој беа дадени спецификации за потребната услуга.
Државната комисија за жалби по јавни набавки (ДКЖЈН), по жалбата на конкурентот, утврди дека елементите на спецификацијата ја загрозуваат вистинската конкуренција.
ДИК последователно ги намали потребните критериуми.
По нова постапка за набавка, на 29 јуни, локалната ИТ компанија ДУНА доби договор за изработка на веб-апликација за пренос на излезноста и конечните резултати – „uVote“.
Во процесот на изработка на „uVote“, не беа спроведени поголеми симулации на апликацијата, а надзорот на ДИК над апликацијата на ДУНА беше ограничен.
ДИК ја извести СМОИ на ОДИХР дека бил спроведен тест на оперативноста два дена пред изборите, но дека до ДИК не бил презентиран извештај за добиените резултати пред денот на изборите.
Изборната администрација не доби обука за употреба на апликацијата освен во писмена форма.
Известувањето за податоците за излезноста во текот на целиот ден беше под влијание на привремени технички проблеми, а ОИК на моменти прибегнуваа кон собирање на овие податоци преку телефонски повици и СМС-пораки.
Набргу по затворањето на избирачките места и првиот внес на прелиминарните резултати, веб-апликацијата престана да ги прикажува овие прелиминарни податоци; Овој прекин доби голема медиумска покриеност ноќта на изборите.
Претседателот на ДИК пријави сајбер-напад, кој, според ДИК, влијаел на објавување на резултатите, без да влијае на процесот на пребројување и сумирање на резултатите.
ДИК се прилагоди со пренос на информации во живо од базата на податоци за излезност и резултати на Јутјуб.
ДУНА изјави дека нивната одговорност ги опфаќа перформансите на апликацијата, но не и безбедноста на серверот кој бил нападнат, чие одржување е во надлежност на ДИК.
ИТ секторот на ДИК ја извести СМОИ на ОДИХР дека нападот врз нејзината главна веб-страница е успешно решен и дека проблемите со доставувањето на резултатите треба да се бараат во самата апликација.
Според неколку соговорници на СМОИ кои беа вклучени, ваквите технички предизвици може да се предизвикани од комбинација на надворешни напад(и) и недоволна информатичка способност во ДИК.
Техничките дефекти предизвикаа сомнежи, вклучително и меѓу политичките партии и другите засегнати страни, во врска со објавените резултати.
ДИК спроведе вкрстена проверка на конечните печатени записници на ИО од сите избирачки места во однос на резултатите електронски поставени во базата на податоци.
СМОИ на ОДИХР забележа дека проверката се прави на организиран и професионален начин.
На крајот, ДИК официјално ги објави прелиминарните резултати со 20-часовно задоцнување, во 19:30 часот, на 16 јули.
На 18 јули, ДИК објави корекција на резултатите поради претходни технички грешки; Иако исправката беше мала, таа ги зголеми шпекулациите во јавноста за веродостојноста на резултатите.
За да се обезбеди интегритет на изборниот процес, ДИК треба да изработи и спроведе сеопфатна сајбер-стратегија.
Стратегијата треба да вклучува проценки на ранливоста и тактики за ублажување, вклучително во врска со институционалниот капацитет, соодветниот софтвер и хардвер, безбедносните мерки и целосно обучен и постојан ИТ кадар во рамките на изборната администрација.
На 22 јули, групата која се нарекува „AnonOpsMKD“ ја презеде одговорноста за сајбер- нападот, негирајќи дека ДИК била цел на нападот.
На 28 јули, Обвинителството за организиран криминал влезе во ДИК за да испита можен криминал во постапката за набавка на софтверски решенија.
АЗЛП поведе вонреден надзор во ДИК по службена должност и утврди прекршувања на прописите за заштита на личните податоци.
На 25 јули ДИК ги објави конечните резултати и им ги врачи уверенијата на избраните пратеници.
Жените сочинуваа 36 отсто од избраните пратеници (43 од 120 пратеници, четири помалку во споредба со претходниот законодавен дом).
ДИК објави дека 3,34 отсто од гласачките ливчиња се неважечки.
ДИК ја припишува оваа релативно висока бројка на намерното поништување на гласачките ливчиња од страна на гласачите во знак на протест, наместо на непознавањето на начинот на обележување на ливчето.
Изборниот законик налага гласачот да го означи својот избор со заокружување на бројот на подносителот на листата, но гласот го признава за валиден и доколку изборот може да се утврди на сигурен и недвосмислен начин.
ДИК донесе упатства со кои се објаснува толкувањето на законот за валидноста на гласачкото ливче.
ДИК ѝ соопшти на СМОИ на ОДИХР дека се обидела да собере родово расчленети податоци за лицата што гласале, но дека информациите добиени од ОИК и ИО биле нецелосни.
Овие препораки, содржани во целиот текст, се даваат со цел да се подобри спроведувањето на изборите во Република Северна Македонија и да се поддржат напорите за нивно целосно усогласување со заложбите на ОБСЕ и другите меѓународни обврски и стандарди за демократски избори.
Препораките треба да се читаат заедно со претходните препораки на ОДИХР кои сè уште не се адресирани.
ОДИХР е подготвена да им помогне на властите во Северна Македонија дополнително да ги подобрат изборните процеси и да ги спроведат препораките содржани во овој и во претходните извештаи.
Изборниот законик треба опсежно да се ревидира заради негово интегрално усогласување како и заради усогласување со други релевантни закони, заложбите на ОБСЕ, меѓународните обврски и добрите практики.
Ревизијата треба да се изврши во јавна постапка, по сеопфатен инклузивен и консултативен процес и доволно време пред следните избори, со цел да се гарантира правната сигурност.
За да се обезбеди стабилност и професионалност на изборната администрација, мандатот на членовите на Државната изборна комисија треба да биде јасно утврден со Изборниот законик.
Изборниот законик, исто така, треба да предвидува јасна и транспарентна постапка за номинирање и именување на членовите на Изборната комисија.
Со цел да се обезбеди сеопфатна регулаторна рамка, Изборниот законик треба да се ревидира за да се разјаснат и консолидираат постојните детални упатства за постапките за регистрација на гласачите.
Одредбите во Законикот треба да соодветствуваат на функционалноста на Централниот регистар на населението.
На Државната комисија за спречување на корупција и Државниот завод за ревизија треба да им се обезбедат соодветни човечки и финансиски ресурси за ефикасно извршување на нивниот мандат за време на изборниот период.
Потребно е преиспитување на регулативата за платено политичко рекламирање во медиумите, со цел да се овозможи непречен пристап до медиумите на недискриминаторска основа.
Со цел да се гарантира политичка независност, јавниот радиодифузен сервис треба да претрпи низа реформи, вклучително и промена на постапката за избор и назначување членови на Програмскиот совет и намалување на зависноста од државниот буџет.
Понатамошните реформи на јавниот радиодифузен сервис треба да имаат за цел подобрување на квалитетот на произведената содржина, вклучително и на истражувачкото и аналитичкото новинарство.
Законската рамка треба да се ревидира за да се отстранат непотребните ограничувања на правото на поднесување изборни приговори и жалби, со цел да се обезбедат ефективни правни лекови.
За да се обезбеди еднаквост на гласот, законодавството треба да предвидува периодична ревизија на границите на изборните единици од страна на независно тело.
Редефинирањето на границите на изборните единици треба да се прави навремено, транспарентно, непристрасно и инклузивно, со јасна и доследна методологија.
Клучен кадар треба да бидат лица кои се постојано вработени во стручната служба на Државната изборна комисија.
Капацитетот на човечките ресурси на стручната служба треба да одговара на овластувањата што ѝ се доделени на Комисијата согласно Изборниот законик.
Доколку се задржи како алатка за избор на членови на изборните комисии, Министерството за информатичко општество и администрација треба да ја ажурира базата на податоци за јавните службеници, ангажирајќи ги соодветните институции.
Властите треба да размислат за ревидирање на групата на државни органи од кои се повикуваат јавните службеници за работа во изборните комисии.
За да се обезбеди интегритет на изборниот процес, ДИК треба да изработи и да спроведе сеопфатна сајбер-стратегија.
Стратегијата треба да вклучува институционален капацитет, соодветен софтвер и хардвер, безбедносни мерки и целосно обучен и постојан ИТ кадар во рамките на изборната администрација.
Законската рамка треба да се усогласи со меѓународните стандарди, со отстранување на сите ограничувања на изборните права врз основа на интелектуална или психосоцијална попреченост.
Во согласност со претходните препораки на ОДИХР, треба да се посвети поголемо внимание на усогласувањето на податоците доставени до избирачкиот список, имено, интероперабилноста на добиените податоци и стандардизацијата на адресниот систем.
Избирачкиот список треба редовно квалитативно да се ревидира и истиот да се објавува.
За да се олесни остварувањето на правото на глас, може да се разгледаат дополнителни мерки за обезбедување право на глас на лицата кои гласаат првпат без лични карти, граѓаните чии лични карти истекуваат непосредно пред распишувањето на изборите, и граѓаните кои не ја подигнале новата лична карта пред ажурирање на избирачкиот список од страна на ДИК.
Потребно е ревидирање на ограничувањата на правото на кандидатура, со цел дисквалификацијата врз основа на осуденост да биде пропорционална со тежината на делото.
Треба да се разгледа можноста за усогласување на официјалниот период на кампањата со временската рамка за регистрација на учесниците во изборниот процес, за да се обезбеди доследна примена на регулативата за кампањата за сите.
Редовните политички активности пред официјалниот период за кампања не треба да бидат забранети и треба да се регулираат.
Властите треба да преземат понатамошни напори за навремено спротивставување на каква било форма на притисок врз вработените во јавниот сектор, вклучително и врз полицијата.
Јавните службеници треба систематски да бидат информирани за применливите механизми за пријавување на какви било случаи на притисок и да се уверат дека нема да се соочат со негативни последици; Таквите случаи треба темелно да се испитуваат и гонат.
Законските одредби во врска со донациите треба да се ревидираат со цел да се усогласат дозволените износи на донациите, да се обезбеди транспарентност и ограничување на износот на заемите кои ги добиваат политичките партии за водење на изборната кампања и да се воспостави механизам за утврдување на пазарната цена на непаричните придонеси.
Изборниот законик треба да предвидува извештаите за финансирање на кампањата да се доставуваат и објавуваат на денот на доставување, во стандардизирана форма погодна за јавна контрола, со придружна финансиска документација.
Санкциите за задоцнување или неподнесување треба да бидат ефективни, пропорционални и обесхрабрувачки.
Крајниот рок за доставување на конечните извештаи треба да се измени за да ги одразува добрите меѓународни практики.
Регулативата за затворање на наменската сметка за кампањата треба да обезбеди завршување на финансиското работење.
Крајниот рок за доставување на конечните извештаи треба да се измени за да ги одразува добрите меѓународни практики.
Одредбите што ги регулираат информативните емисии на јавниот радиодифузер за време на кампањата треба да се ревидираат, со цел да се обезбеди слобода на уредникот, плурализам на ставовите и еднакви можности за учесниците во изборниот процес.
За да се обезбеди транспарентност на сопственоста на медиумите и на трошоците за кампања, онлајн медиумите заинтересирани да продаваат простор за платено политичко рекламирање треба да почитуваат некои основни барања за транспарентност, вклучително и проверливи информации за сопственоста и финансирањето.
Политичките партии, како продуценти на политички реклами, треба да бидат законски одговорни за нивната содржина.
Роковите за поднесување и решавање на приговори можат да се продолжат за да се овозможи соодветна подготовка и образложена одлука.
Треба да се размисли за продолжување на роковите за испитување на изборните прекршочни предмети, согласно добрите практики.
Треба да се обезбедат брзи постапки за истрага на изборните прекршоци.
Правилата за допуштеноста на приговорите треба да утврдат разумни барања и опсегот на допуштени докази не треба да биде претерано ограничен.
Одлуките и постапките на изборната администрација треба да бидат образложени, обезбедувајќи соодветни гаранции за ефикасно испитување на основаноста на приговорите.
За да се обезбеди ефикасно поднесување на приговори и постапување по нив, системот за поднесување приговори преку интернет треба да се процени и редизајнира.
Може да се разгледа можноста за доделување надлежност на субјектот кој е директно надлежен за регистрација на гласачи на локално ниво за да се избегне оптоварување на Државната изборна комисија и да се обезбеди ефикасно постапување по големиот обем на приговори за регистрација на гласачите на денот на изборите.
Во согласност со меѓународните обврски, мерките што се спроведуваат во пракса треба дополнително да се стремат кон обезбедување целосна пристапност на процесот на гласање за лицата со попреченост.
Канцеларија на ОБСЕ за Демократски институции и човекови права
Мисија за набљудување на избори
Република Северна Македонија,
Локални избори, 17 октомври 2021
ПЕРИОДИЧЕН ИЗВЕШТАЈ
7–27 септември 2021
1 октомври 2021
I. РЕЗИМЕ
На 17 октомври гласачите ќе избираат градоначалници и советници на 80 општини и на Градот Скопје.
Во општините каде ниеден од кандидатите за градоначалник нема да го добие апсолутното мнозинство, две седмици подоцна ќе се одржи и втора рунда, меѓу двата кандидати со најголем број гласови.
Локалните избори се регулирани првенствено со Уставот од 1991 година и со Изборниот законик од 2006 година.
Изборниот законик е значително изменет и дополнет од 2017 година наваму, а најскорешните измени се од 15 септември 2021 година, наведувајќи ја целта да се одговори на претходните препораки на ОДИХР.
Промените, кои важат за овие избори, беа усвоени многу блиску до денот на изборите и без јавна дискусија, иако уживаа широка политичка поддршка од сите парламентарни партии.
Изборите ги администрира Државната изборна комисија (ДИК), 80 општински изборни комисии (ОИК) и Изборната комисија на Градот Скопје (ИКГС) и околу 3480 избирачки одбори (ИО).
Телата на изборната администрација досега ги почитуваа повеќето законски рокови.
ДИК одржуваше редовни јавни седници, а законската рамка овозможува меѓународните и граѓанските набљудувачи и овластените претставници на учесниците да го следат изборниот процес на сите нивоа на изборната администрација.
Не сите одлуки и инструкции на ДИК беа објавени на веб-сајтот на ДИК навремено.
Последните измени и дополнувања на ИЗ се одразија и ги одолговлекоа техничките и административните подготовки на изборите, и создадоа нужност од прилагодување на инструкциите на ДИК, програмите за обука и едукација, како и на материјалите и процедурите за денот на изборите.
Избирачкиот список е извлечен од постојаниот регистар на гласачите кој периодично се ажурира и заклучно со 24 септември, содржи околу 1,8 милиони гласачи.
За првпат се воведува биометриска идентификација на гласачите, со тесен рок на спроведување, без првичен пилот-проект или сеопфатно тестирање.
Повеќето соговорници на МНИ на ОДИХР, вклучувајќи ги политичките партии, ја поздравија употребата на биометриската идентификација на гласачите, како делотворен начин да се спречи измама.
Некои, сепак, изразија загриженост дека потенцијалните проблеми со користењето на новите уреди може негативно да се одразат на довербата на јавноста во интегритетот на изборите и во изборната администрација.
Кандидатите за градоначалници и листите на советници се регистрирани кај соодветните ОИК и ИКГС.
Од независните кандидати се бараше да поднесат потписи од гласачите кои ја поддржуваат нивната кандидатура.
Изборниот законик пропишува родова квота од 40 проценти за листите на советници.
Вкупно 571 кандидатска листа за општинските совети, вклучувајќи околу 45 проценти кандидатки, и 299 кандидати за градоначалници, од кои 25 се жени, беа регистрирани во законскиот рок.
Официјалниот период на кампања за овие избори почна на 27 септември и ќе заврши на 16 октомври.
Изборниот законик содржи одредби што забрануваат користење на административни ресурси во кампањата, што беше надополнето со амандманите од септември.
Предизборната кампања главно се одвиваше мирно.
Сепак, голем број засегнати страни изразија загриженост поради растечката негативна реторика во места каде изборната трка е мошне тесна.
Изборните кампањи се финансираат од јавни и приватни средства.
Сите трансакции од кампањата мора да се извршат преку наменска банкарска сметка, а учесниците мораат да поднесат четири финансиски извештаи, два пред и два после денот на изборите.
Извештаите за финансирање на кампањите мора да се објават онлајн, а ревизија на завршниот извештај мора да изврши Државниот завод за ревизија, којшто има ограничени надзорни овластувања пред изборите.
ДКСК има овластувања по службена должност да поведе постапка во тек на целиот изборен период.
Големиот број медиумски куќи се поделени долж политичките линии.
Телевизијата и онлајн медиумите се главните извори на политички информации.
Изборниот законик бара од сите медиумски куќи, вклучително и онлајн медиумите, да ги покриваат изборите фер, балансирано и непристрасно, а од јавниот радиодифузен сервис се бара да обезбеди бесплатно медиумско време за учесниците, во ударни термини.
Платеното политичко рекламирање кај приватните радиодифузни, печатени и онлајн медиуми во тек на периодот на кампањата се финансира директно од државниот буџет.
Агенцијата за аудио и аудиовизуелни медиумски услуги надгледува дали медиумите ги почитуваат законските обврски, вклучително и преку сопствен мониторинг во периодот на кампања.
Приговори може да се поднесат до ОИК, до ДИК и до основните судови.
Приговори во врска со финансирањето на кампањите и злоупотребата на административните ресурси може да се поднесат до Државната комисија за спречување на корупцијата (ДКСК).
Гласачите може да поднесуваат приговори само во однос на избирачките списоци и за повреди на нивното избирачко право.
ДИК и ДКСК известуваат дека примиле неколку приговори. По септемвриските амандмани, Управниот суд поднел службено барање за појаснување во однос на роковите за разгледување на приговорите од денот на изборите.
II. ВОВЕД
На покана од властите на Северна Македонија да ги набљудува локалните избори на 17 октомври 2021, Канцеларијата на ОБСЕ за демократски институции и човекови прав, воспостави Мисија за набљудување на изборите (МНИ) на 7 септември.
Мисијата, предводена од Тана де Зулуета, се состои од главен тим од 13 членови, со седиште во Скопје и 20 долгорочни набљудувачи распоредени на 9 локации ширум земјата, на 15 септември.
Членовите на мисијата се доаѓаат од 19 земји членки на ОБСЕ.
ОДИХР побара од земјите членки да испратат 250 краткорочни набљудувачи, за да ги набљудуваат случувањата на денот на изборите.
III. ПОЗАДИНА И ПОЛИТИЧКИ КОНТЕКСТ
На 6 август 2021, Претседателот на Собранието ги распиша локалните избори за 17 октомври.
Претходните локални избори се одржаа во 2017 година, кога коалицијата предводена од Социјалдемократскиот сојуз на Македонија (СДСМ), која успешно формираше владејачка коалиција по парламентарните избори во 2016 година и стекна контрола над најголем дел од општините.
Владата, предводена од претседателот на СДСМ, Зоран Заев, е поддржана од коалицијата на СДСМ, ДУИ и неколку помали политички партии.
Жените се недоволно застапени на јавните функции, со само 45 од 120 места во сегашниот парламент, 4 од 15 министерски позиции во владата.
На локалните изботри во 2017 година жени беа избрани на 6 од 81 градоначалничка позиција и претствауваат околу 34 проценти од избраните советници.
Долготрајните аспирации на земјата за членство во Европската унија (ЕУ) и поврзаното со одложување на почетокот на пристапните преговори, несогласувањата околу тоа како Владата се справува со пандемијата на Ковид-19, загриженоста околу економската ситуација, особено високата стапка на невработеност, загриженоста околу негативната политичка реторика, ја
сочинуваат позадината на овие избори. Пописот на населението, прв од 2002 година наваму, почна на 5 септември и предвидено е да трае до 30 септември.
IV. ЗАКОНСКА РАМКА И ИЗБОРЕН СИСТЕМ
Локалните избори се првенствено уредени со Уставот од 1991 година и Изборниот законик од 2006 година.
Други релевантни закони се Законот за финансирање на политичките партии од 2004 година, Законот за спречување на корупцијата и судирот на интереси од 2019 година, Законот за медиуми од 2013 година и Законот за аудио и аудиовизуелни и медиумски услуги од 2013 година.
Северна Македонија ги има ратификувано клучните меѓународни инструменти за човекови права, што се однесуваат на одржувањето демократски избори.
Изборниот законик е значително изменет и дополнет во периодот од последните локални избори, вклучително двапати во 2021 година.
На 2 април, беа донесени амандмани за да се дополнат одредбите за биометриска идентификација на гласачите.
На 15 септември, Собранието ненадејно усвои извесен број амандмани, од кои повеќето се однесуваат на овие локални избори.
Амандманите опфаќаат одредби што се однесуваат на правото на глас на граѓаните со интелектуална попреченост, повлекувањето на кандидатските листи, заштитните механизми против злоупотребата на јавните ресурси, водењето кампањи во медиумите, роковите за поднесување и разгледување на приговорите, и должината на мандатот на Државната изборна комисија (ДИК).
Во меѓувреме, Собранието објави дека овие амандмани произлегуваат од претходните препораки на ОДИХР, дополнитело МНИ на ОДИХР беше информирана дека посеопфатна изборна реформа е закажана за периодот по изборите, за да се спроведат, меѓу другото, препораките на ОДИХР по кои досега не било постапено.
Амандманите од 15 септември беа усвоени во скратена постапка, без претходна јавна дебата.
Иако признаваа дека промените беа усвоени мошне блиску до денот на изборите, повеќето соговорници на МНИ на ОДИХР забележаа дека процесот има широка политичка поддршка,7 иако клучните засегнати страни, како ДИК, рекоа дека не биле консултирани околу нацртамандманите и изразија загриженост околу брзото усвојување на важните измени и техничкиот капацитет тие да се спроведат во ограниченото време што преостанува до денот на изборите.
Локалните совети и градоначалници ќе бидат избрани за четиригодишен мандат, на непосредни избори во 80 општини и во Градот Скопје.
Изборот на советниците се врши преку систем на пропорционална застапеност со затворени листи, без утвреден изборен праг.
Градоначалниците се избираат преку мнозински систем во два изборни круга.
Доколку ниеден кандидат не добие апсолутно мнозинство од гласовите во првиот круг, вториот круг се одржува две седмици подоцна, меѓу двајцата кандидати со најголем број гласови.
Најмалку една третина од гласачите регистрирани во општината мора да излезат во првиот круг, за изборите за градоначалник да бидат важечки, во спротивно изборите мора да се повторат.
Барањето за излезност не се применува на евентуалниот втор круг исто така, ова се однесува и на изборите за советите.
V. ИЗБОРНА АДМИНИСТРАЦИЈА
Локалните избори ги администрира структура од три нивоа, предводена од ДИК, а која опфаќа 80 општински изборни комисии (ОИК) и Изборна комисија на Градот Скопје (ИКГС), како и околу 3480 избирачки одбори (ИО).
Составот на секое тело за управување со изборите мора да ги исполни законските услови за родова и етничка застапеност.
ДИК е постојано тело составено од седум члена кои се избрани од Собранието.
По отворен процес на пријавување, четири члена, вклучително и потпретседателот, се предлагаат од владејачките партии, а три члена, вклучувајќи го претседателот, од опозициските партии од нацрт-листата на пријавени кандидати.
ДИК во својот сегашен состав е именувана во јануари 2021 година, со времен мандат од две години; сепак, амандманите од 15 септември воведоа петгодишен мандат.
Само два од сегашните членови на ДИК се жени, вклучувајќи ја и потпретседателката.
За административни и организациски прашања, на ДИК му помага стручна служба, предводена од генерален секретар.
Мандатот на претходниот генерален секретар истече во јануари 2021 и позицијата е оттогаш не е поплнета.
Сегашните ОИК и ИКГС, како и непартиските членови на ИО се именувани во јуни, односно јули 2021 година, на мандат од пет, односно четири години.
ОИК го надгледуваат администрирањето на изборите во односната општина, ги регистрираат кандидатите, ги именуваат и обучуваат ИО и управуваат со други технички подготовки.
По почетната селекција, жените сочинуваа 49 проценти од членовите на ОИК и ИКГС, претседавајќи со 39 од 81 тело на средно ниво.
Во неколку општини, составот на ОИК и ИО се’ уште не е финализиран, зашто е пријавен значителен одлив меѓу одбраните членови, главно поради здравствени причини или конфликт на интереси во случај на членови кои се кандидирани на изборите.
До денес, телата на изборната администрација ги почитуваа повеќето законски рокови.
ДИК одржуваше редовни седници кои беа отворени за медиумите, набљудувачите и овластените претставници на кандидатите и од кои имаше стриминг во живо онлајн, при што снимките исто така беа достапни на YouTube каналот на ДИК.
Седниците се најавуваат исклучиво преку официјалната мејлинг листа, често со најава многу кусо време пред седницата.
Не сите усвоени записници, одлуки и инструкции беа објавени на веб-сајтот на ДИК доследно и навремено.
Види го Претходните извештаи на ОДИХР за Северна Македонија.
Во моментов, од 80 општини и Градот Скопје, СДСМ има 57 градоначалнички места, Демократската унија за интеграција (ДУИ) на етничките Албанци, има 10, Внатрешната македонска револуционерна организација – Демократска партија за македонско национално единство (ВМРО-ДПМНЕ) има 5, а Алијансата на Албанците (АА) има 3, додека 3 градоначалници се независни.
Демократската партија на Албанците (ДПА), етничкото албанско Движење БЕСА (БЕСА) и Демократската партија на Турците во Македонија (ДПТМ) имаат по една градоначалничка позиција.
Сегашната влада исто така опфаќа по еден министер од Движењето БЕСА (БЕСА) и Либералнодемократската партија (ЛДП).
Коалицијата предводена од СДСМ, што победи на парламентарните избори во 2020 година, вклучуваше вкупно 20 помали партии.
Вклучувајќи го Меѓународниот пакт за граѓански и политички права (International Covenant for Civil and Political Rights, ICCPR) од 1966 година, Меѓународната конвенција за елиминација на сите форми на расна дискриминација (International Convention on the Elimination of All Forms of Racial Discrimination, CERD) од 1965 година, Конвенцијата на Обединетите нации за елиминација на сите форми на дисцриминација на жената (United Nations Convention on the Elimination of All Forms of Discrimination Against Women, CEDAW) од 1979 година, Конвенцијата на Обединетите нации за правата на лицата со попреченост (the United Nations Convention on the Rights of Persons with Disabilities, CRPD) од 2006 година и Европската конвенција за заштита на човековите права и основните слободи (the European Convention for the Protection of Human Rights and Fundamental Freedoms, ECHR) од 1950 година.
Северна Македонија е членка на Европската комисија за демократија преку правото (Венецијанската комисија) и на Групата држави против корупцијата (GRECO).
Претходно, измените на Изборниот законик беа донесени во февруари 2020 година, што се одрази на повеќето изборни процедури и клучни одговорности на изборната администрација.
Законикот беше, исто така, изменет и дополнет во 2017, 2018 и 2019 година.
Меѓуресорна работна група задолжена да предложи амандмани на Изборниот законик и оформена од Министерството за правда се состана неколку пати во текот на декември 2020 и април 2021 година.
Работната група беше првично основана во 2015 година, а обновена по договорот меѓу четирите главни политички партии, на 20 јули 2016 година; групата продолжи со своите активности се’ до 2021 година, под координација на Министерството за правда.
Амандманите беа поднесени од страна на пратеници од шесте главни парламентарни групи, што ги претставуваат и власта и опозицијата, и усвоени речиси едногласно (78 гласа за, 2 против и 1 воздржан).
Најновите амандмани на Изборниот законик се одразија и ги одолговлекоа техничките и административните подготовки за изборите и предизвикаа неопходност од прилагодувања на инструкциите, обуката и едукативните програми на ДИК, како и на материјалите и процедурите за денот на изборите, во последен момент.
Секторот за обука на ДИК изготви сеопфатна програма за обука и ги заврши почетните обуки на ОИК и обучувачите сертифицирани од ДИК до средината на септември; сепак, овие обуки не го опфатија користењето на уредите за биометриска идентификација на гласачите (УБИГ) и ги отсликуваа изборните процедури во сила пред усвојувањето на најновите амандмани.
Дополнителните сесии за обука за обучувачите на ДИК, за користењето на УБИГ и за новите процедури беа одржани на 24 и 25 септември, по усвојувањето на ревидираните инструкции и инсталирањето на техничката опрема.
Бројот на советници се определува според големината на населението на општината и е во опсег од 9 до 33, со 45 претставници што треба да се изберат во Советот на Град Скопје.
Местата се распределуваат согласно Донтовата формула.
Најавената изборна реформа предвидува менување на изборниот систем за да се воведат отворени кандидатски листи.
Конечниот број на ИО што ќе бидат во функција ќе биде утврден дури по завршувањето на процесот на регистрација на гласачите, земајќи предвид дека избирачки места нема да се отворат во областите каде има број на избирачи помал од минималниот – десет регистрирани гласачи, што бара отворање на избирачко место.
Секој род треба да биде застапен со најмалку 30 проценти од членовите, а треба да бидат застапени сите етнички групи што претставуваат најмалку 20 проценти од односното население на општината.
Амандманите од септември 2021 година предвидуваат дека во случај на смена на власта, составот на ДИК треба да биде соодветно усогласен.
ОИК и ИКГС се составени од пет члена и нивни заменици, одбрани по случаен избор од страна на ДИК, од редот на вработените на државната и општинската администрација.
ИО се состојат од три члена и нивни заменици, одбрани по случаен избор од страна на ДИК, од редот на јавни и државни службеници, со мандат од четири години, и два времени члена и нивни заменици номинирани за секои избори од страна на парламентарните партии.
Секоја од двете владејачки и две опозициски партии што имаат добиено највисок број гласови на последните парламентарни избори номинира по еден член и еден заменик
VI. РЕГИСТРАЦИЈА НА ГЛАСАЧИТЕ
Сите граѓани на возраст од најмалку 18 години на денот на изборите имаат право да гласаат, освен оние на кои со судска одлука им е делумно или целосно одземена деловната способност врз основа на интелектуална или психосоцијална попреченост.
За да бидат вклучени во регистарот на гласачи, граѓаните мораат да имаат регистрирана адреса во земјата и важечка лична карта или пасош.
Амандманите од септември 2021 година им дозволуваат на граѓаните чија лична карта истекла по распишувањето на изборите, и кои побарале нова лична карта најдоцна до денот на изборите да бидат вклучени во регистарот на гласачи.
Поради контрадикции во Изборниот законик во врска со ажурирањето на избирачкиот список, граѓаните кои ќе наполнат 18 години меѓу првиот и вториот круг не се вклучени.
ДИК е одговорна за одржување и ажурирање на регистарот на гласачи, од кој се извлекува избирачкиот список, врз основа на редовни ажурирања од страна на различни институции.
Во пракса, Државниот завод за статистика ја обезбедува техничката и методолошката обработка на податоците од регистарот на гласачи.
Законското барање регистарот на гласачи да се извлекува од Централниот регистар на населението треба допрва да се имплементира.
Сите соговорници на МНИ на ОДИХР изразија доверба во точноста и веродостојноста на регистарот на гласачи, иако некои признаваат дека значителен број граѓани кои живеат во странство остануваат во регистарот затоа што одржуваат официјално живеалиште во земјата.
На 24 септември, ДИК го заклучи регистарот на гласачи, со вкупно 1 824 864 гласачи, и го отпочна печатењето на избирачкиот список.
Граѓаните можеа да ги проверат своите податоци во регистарот на гласачи онлајн и во регионалните канцеларии на ДИК во текот на годината, како и за време на периодот на јавен увид што траеше од 21 август до 9 септември.
Од 15 до 20 септември, сите партии – учеснички во изборите можеа да подигнат електронски примерок од регистарот на гласачи, без заштита од копирање.
Временскиот рок за партиите да ги обжалат одлуките на ДИК во однос на регистарот на гласачи може да ја спречат ДИК да го затвори регистарот до истекот на законскиот рок; на овие избори немаше такви жалби.
Законот не предвидува увид во регистарот од страна на независните кандидати.
Биометриската идентификација на гласачите, воведена со измените на Изборниот законик од февруари 2020 година, ќе се користи за првпат на овие избори, за сите гласачи на редовнитте избирачки места, без пилот проект и без доволно време за сеопфатно тестирање на хардверот и софтверот.
Процесот на јавни набавки не беше отпочнат до јуни 2021 година, по што вкупно 4000 мобилни УБИГ беа набавени во август 2021 година.
Најголем дел од уредите не беа испорачани се’ до еден месец до денот на изборите.
Амандманите од септември 2021 година воведоа можност граѓаните кои се делумно лишени од деловна способност повторно да го стекнат своето право на глас врз основа на судска одлука, но оваа одредба во пракса немаше ефекти врз гласачките права на овие избори.
Вклучувајќи ги Министерството за внатрешни работи, Министерството за правда и основните судови.
Вклучувајќи и 82,461 гласачи регистрирани како жители во странство, кои имаат право да гласаат во земјата, но се вклучени на одделни листи, како и 2250 во казнено-поправни установи и згрижувачки установи, кои имаат право да гласаат ден порано, на 16 октомври.
Пребарувањето може да се врши врз основа на единствениот матичен број на граѓанинот или според адресата.
Вкупно 15 партии подигнаа електронски примерок од регистарот на гласачи.
Од вкупно 16 барања за корекции поднесни од две политички партии, 11 барања за вклучување на гласачи беа одбиени од ДИК.
Избирачкиот список за секое избирачко место треба да се вчита на уредите што ќе ги скенираат отпечатоците на прст на гласачите за да го верификува нивниот идентитет преку совпаѓање со отпечатокот што стои во документацијата.
Со УБИГ, кои не се вмрежени или поврзани на Интернет, ќе ракуваат претседателот или потпретседателот на ИО.
Списоците на хартија ќе се користат како резерва, во случај на технички проблеми со УБИГ.
Повеќето соговорници на МНИ на ОДИХР, вклучувајќи ги и политичките партии, го поздравија воведувањето на биометриската идентификација на гласачите, како делотворен начин да се спречи измама, вклучувајќи и повеќекратно гласање или гласање во име на друг.
Некои, сепак, изразија загриженост дека потенцијалните проблеми со користењето на новите уреди може негативно да се одразат на довербата на јавноста во интегритетот на изборите и во изборната администрација
VII. РЕГИСТРАЦИЈА НА КАНДИДАТИТЕ
Граѓаните на возраст од најмалку 18 години на денот на изборите имаат право да избираат и да бидат избирани за функцијата градоначалник или советник во општината каде им е регистрираното живеалиште.
Законската рамка забранува да бидат избирани оние кои во моментов отслужуваат или очекуваат отслужување на правосилна затворска казна од над шест месеци.
Кандидатите за градоначалник и за советник може да се предложени од регистрирани политички партии или коалиции на партии, или може да се независни кандидати (поединечно како градоначалници или, во случај на советниците, на листи), поддржани од групи гласачи.
Секој род мора да биде застапен со најмалку 40 проценти од кандидатите на сите листи за општински советници, со услов кандидат од помалку застапениот род да биде вклучен во секоја група од три последователни места, со дополнително место во рамки на секоја група од десет кандидати, резервирано за кандидат од помалку застапениот род.
Како поддршка на независните кандидатури, групите избирачи мораат да соберат меѓу 100 и 450 потписи на гласачи кои живеат во односната општина, во зависност од големината на населението на општината, а најмалку 1000 потписи за кандидатски листи на ниво на Градот Скопје.
а овие избори, потписите за поддршка беа собирани меѓу 16 и 30 август, во присуство на службеници на ДИК, во регионалните канцеларии на ДИК или во канцелариите на определените нотари.
Документите за предлагање мораше да се поднесени до ОИК и до ИКГС до 11 септември.
По приемот, ОИК и ИКГС имаа 24 часа да ги верификуваат поднесените документи.
Подносителите на кандидатските листи имаа два дена да отстранат некои недостатоци идентификувани во документите за предлагање.
Некои ОИК ја информираа МНИ на ОДИХР дека не можеле секогаш да се придржуваат до сите рокови, поради доцното поднесување на податоци во однос на кривичната евиденција за кандидатите од страна на судовите.
Првиот тендер распишан на 21 мај 2021 година беше поништен од страна на Бирото за јавни набавки.
Договорот со германската компанија Дермалог беше потпишан на 11 август 2021.
Две локални компании, Симболико и Алфазет – Македонија, се ангажирани како подизведувачи за обуки и за вчитување на избирачкиот список во уредите, односно за управување со кол-центарот за техничка помош.
На 27 септември, 1180 од 4000 мобилни единици беа испорачани на ДИК.
Се очекува преостанатите пратки да пристигнат во земјата до 2 октомври.
Доколку отпечатокот на прст на гласачот не може да се верификува во електронскиот избирачки список, идентификацијата на гласач ќе се врши со скенирање на личната карта на гласачот или со внесување на единствениот матичен број на граѓанинот.
Изборниот законик бара бројот на кандидати на поднесените листи да е еднаков на бројот на советнички места во односната општина, што спречува кандидатите да се натпреваруваат поединечно.
Сите поднесени кандидатски листи мора да бидат придружени со уверението за регистрација на политичката партија, доколку е соодветно; неотповиклива изјава на согласност за кандидатурата; изјава за припадност на етничка заедница и копија од важечка лична карта или пасош за секој кандидат; потврда на единствениот даночен број од Централниот регистар; потврда за отворена банкарска сметка, наменски само за потребите на кампањата; и изборниот симбол, доколку постои, во дигитална форма.
Од 69 групи гласачи што имале намера да предложат кандидатски листи за општинските совети, 67 го добија потребниот број на потписи.
Кај номинациите на кандидатите за градоначалник, 30 од 38 потенцијални независни кандидати го собраа бројот на потписи што е потребен за регистрација.
Според ДИК, до законскиот рок 18 септември, ОИК и ИКГС регистрирале вкупно 10 649 кандидати од 571 кандидатски листи за општинските совети, поднесени од 28 политички партии, 6 коалиции и 58 групи гласачи.
Жените сочинуваат околу 45 проценти од сите кандидати за советници и предводат 111 кандидатски листи (19 проценти).
Во изборите за градоначалници ќе учествуваат вкупно 299 кандидати (вклучувајќи 25 жени, или 8 проценти) предложени од 22 политички партии, 5 коалиции и 25 групи избирачи.
МНИ на ОДИХР е запознаена со одбивањето на три кандидатури за градоначалник и девет кандидатски листи за општински советници од страна на ОИК, по основа на доцно поднесување или недостатоци во документите за предлагање.
VIII. ОПКРУЖУВАЊЕ НА КАМПАЊАТА
Официјалниот период на кампања започна на 27 септември и завршува на 15 октомври на полноќ.
Изборниот законик содржи одредби што забрануваат користење на административни ресурси во кампањата, вклучително и мораториум, од денот на распишување на изборите, на објавување на нови јавно финансирани проекти и забрана на користење на државни канцеларии, опрема или персонал за водењето кампања, како и за притисок врз јавните службеници.
Од распишувањето на изборите, исплатата на плати, пензии или социјална помош, освен редовните исплати, не може да се врши од буџетски средства.
Амандманите од септември 2021 година ги надополнија постојните правила што ја уредуваат кампањата и се стремат да ја зајакнат транспарентноста во користењето на јавни ресурси, како што се возилата, во тек на изборната кампања.
На претстојните локални избори ќе се натпреваруваат политички партии и коалиции предводени од партии, како и голем број независни кандидати поддржани од групи на гласачи.
Во текот на периодот опфатен со овој извештај, предизборната кампања главно се одвиваше мирно.
Повеќето партии објавија дека нивните стратегии се да водат позитивна кампања како метода на противтежа за размената на обвинувања и лични напади меѓу политичките лидери, што беше карактеристика на претходните кампањи.
Сепак, повеќето соговорници на МНИ на ОДИХР изразија загриженост околу негативната реторика што изби на површина пред официјалниот почеток на кампањата.
Политичките партии, исто така, се обврзаа да се придржуваат кон правилата што ја уредуваат изборната кампања, со потпишување на Кодекс за фер и демократски избори на 23 септември, под покровителство на ДИК.
Сите учесници со кои се сретна МНИ на ОДИХР посочија дека нивните планови за кампања ќе бидат прилагодени за да се осврнат на предизвиците што ги носи пандемијата на ковид19, со приоритизирање на мали средби во заедницата наместо големи митинзи, и водење опсежни онлајн активности.
Политичките партии кои ги претставуваат помалите етнички заедници, вклучувајќи ги Ромите, Србите и Турците продолжуваат да се здружуваат со посилните политички сили во предизборни коалиции.
За овие избори, Бошњачки демократски сојуз (БДС) за првпат ќе настапи на избори независно, вклучително и за позицијата на градоначалник на Град Скопје.
Партиите што ги претставуваат заедниците на Србите и Турците ја информираа МНИ на ОДИХР дека без оглед на нивното учество во поголеми коалиции, тие исто така ќе водат одделни кампањски активности во нивните заедници.
На пример, во општините Аеродром, Бутел, Центар, Петровец, Сопиште и Виница.
Некои од учесниците почнаа да ги вклучуваат гласачите во активности пред официјалниот почеток на кампањата.
На пример, билборди што ги споменуваат постигањата на СДСМ, а го критикуваат делувањето на ВМРО-ДПМНЕ може да се видат низ Скопје и неколку други општини.
Долгорочните набљудувачи на МНИ на ОДИХР беа информирани дека кандидатот на СДСМ за градоначалник на Прилеп се среќавал со гласачите и ги ангажирал на неговата Фејсбук-страница, како и за кандидатите на СДСМ и на ВМРО-ДПМНЕ кои се среќавале со гласачите во Крушево.
Во Скопје, коалицијата Зелен хуман град одржа јавен настан со гласачите на 22 септември.
Конфигурацијата на коалициите се разликува зависно од општината.
На пример, во Скопје и некои други општини, коалицијата предводена од СДСМ, „Најдоброто за мојата општина“ составена од ДУИ, БЕСА и ДПА, како и од одреден број помали партии; коалицијата предводена од ВМРО-ДПМНЕ „Обнова за Македонија“ што ги вклучува АА и АлтернАтивА; додека Демократската обнова на Македонија (ДОМ) и Либерално-демократската партија (ЛДП) ја сочинуваат коалицијата движење „Одлучно за промени“.
IX. ФИНАНСИРАЊЕ НА КАМПАЊАТА
Изборните кампањи може да се финансираат од сопствени средства на политичките партии и од банкарски заеми, како и од донации.
Донациите од странски, државни, општински и анонимни извори, како и од јавни, верски и добротворни организации се забранети.
Платеното политичко рекламирање во радиодифузните, печатените и онлајн медиумите е финансирано директно од државата, преку посебен фонд (види Медиуми).
Политичките партии што имаат освоено повеќе од еден процент од гласовите на претходните парламентарни или локални избори имаат право на јавно финансирање за нивните редовни активности.
Донациите, сеедно дали парични или во натура, се ограничени на 3000 Евра за поединци и 30 000 Евра за правни лица (во денарска противвредност, во обата случаи).
Сите бесплатни стоки и услуги, или оние со попуст, мора да се пријават по нивната пазарна цена.
Лимитот за трошење во кампањата е 110 денари (приближно 1,8 Евра) по гласач регистриран во општината, за секој круг на изборите.
За целите на финансирањето на кампањата, законот не прави разлика меѓу изборите за градоначалник и за совет.
Сите трансакции во кампањата мора да се извршат преку наменска банкарска сметка.
Учесниците мораат да водат регистар на донации и мораат да поднесат четири финансиски извештаи за приходите и расходите, од кои два треба да се поднесат пред денот на изборите.
Првиот пост-изборен извештај се поднесува во рок од 19 дена по денот на изборите, а рокот за финалниот извештај е 75 дена од објавувањето на финалните резултати.
Извештаите за финансирањето на кампањата мора да се поднесат до ДИК, Државниот завод за ревизија (ДЗР) и Државната комисија за спречување на корупцијата (ДКСК), и мора да се објават на вебсајтовите на овие институции.
Само финалниот извештај е предмет на ревизија од страна на ДЗР, кој може само да иницира испитувања и истраги врз основа на овие финални извештаи.
ДКСК, која може да поведе постапки по службена должност во тек на целиот период на изборите, ја информира МНИ на ОДИХР за плановите во тек на кампањата да испрати на терен 16 набљудувачи.
Изборниот законик предвидува казни до 9000 Евра за повреда на регулативата поврзана со финансирањето на кампањата, вклучително и за пречекорување на лимитот за донации или лимитот за трошење или за неподнесување на финансиски извештај.
Кривичните санкции за повреди на регулативата за финансирање на кампањата вклучуваат парични и затворски казни.
X. МЕДИУМИ
Голем број медиумски куќи, поделени долж политички линии, делуваат на мал пазар за рекламирање.
Телевизиите и онлајн медиумите се главни извори на политички информации.
Јавниот радиодифузен сервис, Македонската радио-телевизија (МРТ) се финансира од државниот буџет, што, според мислењето на некои соговорници на МНИ на ОДИХР се одразува на нејзината уредничка независност.
Иако соговорниците на МНИ на ОДИХР забележаа генерални подобрувања во медиумската сфера во последните години, тие искажаа загриженост околу самоцензурата, ниското ниво на професионалност, сајбервознемирувањето, особено против новинарики, и лошите работни услови во сферата на медиумите.
Согласно со Законот за финансирање на политичките партии, 0,15 проценти од приходите на годишниот државен буџет мора да се распределат за субвенции за политичките партии.
Од овие средства, 70 проценти треба да се распределат на парламентарните партии, пропорционално на бројот на освоени пратенички места, а 30 проценти треба да се распределат еднакво на сите партии кои освоиле најмалку 1 процент гласови на последните парламентарни или локални избори.
Во 2021 година, околу 58 политички партии добиле државно финансирање; од нив, СДСМ доби 49 956 552 денари, а ВМРОДПМНЕ 44 039 448 денари, (приближно 818 000, односно 722 000 Евра).
1 Евро изнесува приближно 61 денар.
Во зависност од големината на населението на општините, лимитите на трошење се протегаат од 3571 Евро до 169 174 Евра.
Првиот периодичен извештај треба да се предаде до 8 октомври, а вториот до 16 октомври.
Во законот не се специфицирани рокови за објавување на извештаите.
Изборниот законик бара од сите медиумски куќи, вклучувајќи ги и онлајн медиумите, да ги покриваат изборите на фер, балансиран и непристрасен начин.
Во тек на официјалниот период на кампањата, МРТ е обврзана да посвети 30 проценти од своите термини за вести на општите настани, 30 проценти на парламентарните владејачки партии, 30 проценти на парламентарната опозиција, и 10 проценти на вонпарламентарните партии и независните кандидати.
Од МРТ исто така се бара да обезбеди за учесниците во политичкиот натпревар бесплатно емитување во ударни термини.
Приватните радиодифузери мора да обезбедат еднакво време на емитување на сите кандидати за градоначалници, додека подносителите на листи на советници треба исто така да добијат еднакво време на емитување кај локалните радиодифузни медиуми.
Националните јавни и приватни радиодифузери се обврзани целото покривање на изборите да го надополнат со знаковен јазик.
Платеното политичко рекламирање на приватните радиодифузни, печатени и онлајн медиуи во тек на периодот на кампања е финансирано директно од државниот буџет, што беше критикувано од некои соговорници на МНИ на ОДИХР, како нешто што потенцијално поттикнува клиентелизам кај медиумите.
Медиумите што планираат да обезбедат платено медиумско време на учесниците во изборите мораат да се регистрираат кај ДИК.
Амандманите на Изборниот законик од септември 2021 година пропишуваат, меѓу другото, дека осум минути платено медиумско време и 90 проценти од средствата треба еднакво да се поделат меѓу двете најголеми владејачки и двете најголеми партии од парламентарната опозиција, една минута и 7 проценти од средствата треба да се распределат на помалите парламентарни партии, а 30 секунди и три проценти од средствата на вонпарламентарните партии и независните кандидати.
Почитувањето на законските услови во врска со покривањето на изборите од страна на медиумите го надгледува државно финансираната Агенција за аудио и аудиовизуелни медиумски услуги (АВМУ).
АВМУ отпочна со мониторинг на 7 август и пред изборите поднесува седмични извештаи до ДИК, како и дневни извештаи во текот на официјалниот период за водење кампања.
Во случај АВМУ да идентификува прекршувања од страна на радиодифузните медиуми, таа ќе поведе прекршочна постапка пред надлежниот суд, во рок од 48 часа.
На 22 септември, МНИ на ОДИХР го отпочна своето квантитативно и квалитативно набљудување на покривањето на изборите на шест телевизиски канали со национално емитување и на четири новински веб-сајтови.
XI. ПРИГОВОРИ И ЖАЛБИ
Согласно со Изборниот законик, приговорите може да се поднесат до ОИК, ДИК и до основните судови.
Приговорите што се однесуваат на финансирањето на кампањите и на злоупотребата на административни ресурси може да се поднесат до ДКСК.
Надлежноста на ОИК е ограничена на приговори од гласачите во врска со наводни повреди на нивните права во текот на процедурата на гласање.
Основните судови и ДИК ги разгледуваат приговорите против повредите во кампањата, а нивната надлежност во врска со овие прашања не е јасно разграничена.
Управниот суд е крајна жалбена инстанца за повеќето приговори.
Додека одлуките на ДИК за повредите на индивидуални права може да се обжалат пред Управниот суд, регулативата на ДИК може да се оспори само пред Уставниот суд, без да биде пропишана скратена постапка.
Апелационите судови се крајна инстанца за разгледување на одлуките на основните судови во врска со изборите.
МРТ обезбеди сопствено студио за снимање на бесплатните спотови, кои ќе се емитуваат од 4 до 14 октомври.
Законот пропишува дека националните и локалните радиодифузери треба да го следат принципот на пропорционалност, врз основа на бројот на потврдени листи на кандидати.
Вкупниот буџет распределен за медиумски кампањи не може да надмине 2 Евра по регистриран гласач во земјата, со дополнително 1 Евро по регистриран гласач во тек на вториот круг.
Просечната цена за платено политичко рекламирање во секоја медиумска куќа не може да го надмине вкупниот просечен трошок за рекламирање пресметан за последните пет изборни циклуси.
Ценовниците треба да се поднесат и потврдат од ДИК.
ДИК регистрираше 35 телевизиски станици, 44 радио станици, 10 печатени медиуми и 191 онлајн новински сајтови.
Пред почетокот на официјалниот период за кампања, АВМУ вршеше мониторинг на седум национални ТВ-канали, а има намера во тек на официјалната кампања да вклучи и некои регионални и локални радиодифузни медиуми.
Заклучно со 24 септември, од страна на АВМУ не беа пријавени прекршувања.
Станува збор за јавните радиодифузери МРТ1 и МРТ2, приватните радиодифузери Алсат-М, Канал 5, Телма и Сител, како и покривањето на изборите од страна на веб-сајтовите kurir.mk, plusinfo.mk, tetovasot.com и lajmpress.org.
Во Северна Македонија има четири апелациони судови, со седиште во Скопје, Битола, Гостивар и Штип.
Како генерално правило, правото да се поднесат приговори е гарантирано за учесниците и за гласачите.
Гласачите можат да поднесат само приговори во однос на избирачките листи и за повредите на нивното право да гласаат.
Граѓанските набљудувачи може да имаат забелешки за наводни неправилности внесени во записниците на ИО; овие забелешки не се третираат како приговори, но може да служат како основа за учесниците да поднесат приговор.
Роковите за поднесување и за решавање по приговорите се куси: по правило, апликантите имаат до два дена да поднесат приговор, со еден до три дена предвидени за разгледување на повеќето приговори.
По последните измени на Изборниот законик, приговорите за денот на изборите мора да бидат поднесени од страна на гласачите во рок од 12 часа (претходно 24 часа) и мора да се разгледаат во рок од два часа.
МНИ на ОДИХР беше информирана од Управниот суд дека најновите промени негативно се одразиле на јасноста на роковите.
XII. ГРАЃАНСКИ И МЕЃУНАРОДНИ НАБЉУДУВАЧИ
Изборниот законик предвидува граѓанско и меѓународно набљудување на целокупниот изборен процес.
Граѓанските здруженија и странски организации што се регистрирани најмалку една година пред денот на изборите, и чии статути го содржат принципот на заштита на човековите права може да аплицираат до ДИК за акредитација за да распоредат набљудувачи се’ до 10 дена пред денот на изборите.
Очекувајќи да распореди најголема група граѓански набљудувачи за овие избори, ЦИВИЛ – Центар за слобода, спроведе активности на долгорочно набљудување ширум земјата од средината на август, вклучувајќи набљудување на медиумите, платформите на социјалните медиуми и активностите на политичките партии.
Ентитетите со регистрирани кандидати имаат право да назначат свои овластени претставници да го следат изборниот процес на сите нивоа на изборната администрација.
Претставниците на кандидатите во изборните тела од пониско ниво може да се регистрираат со ОИК до два дена пред денот на изборите.
XIII. АКТИВНОСТИ НА ОДИХР МНИ
МНИ на ОДИХР ги отпочна своите активности во Скопје на 7 септември.
Шефицата на мисијата се сретна со претседателот на ДИК, со премиерот, со министерот за правда, со претседателот на управниот суд, претседавачот на законодавно-правната комисија на Собранието, и со претставници на политичките партии.
МНИ на ОДИХР воспостави редовни контакти со ДИК, владините институции вклучени во изборниот процес, судството, политичките партии, кандидатите, граѓанското општество, медиумите и резидентната дипломатска и меѓународната заедница.
Англиската верзија на овој извештај е единствениот официјален документ.
Достапни се неофицијални преводи на македонски и на албански јазик.
По амандманите, Управниот суд поднесе официјално барање до Министерството за правда за разјаснување во врска со роковите за разгледување на приговорите од денот на изборите.
Иако Изборниот законик и календарот на ДИК го дефинираат рокот од десет дена пред денот на изборите како последен ден за поднесување на барањата за акредитација, Деловникот за работа на ДИК пропишува пет дена.
Промовирање на мултистејкхолдерски пристап во процесот на спречување и спротивставување на насилен екстремизам и радикализација кои водат кон тероризам
Сумарен извештај за дискусиите водени на тркалезните маси за Националната стратегија за спротивставување на насилен екстремизам во Република Северна Македонија
Објавено од страна на Одделението за мониторинг на Мисијата на ОБСЕ во Скопје.
Сите права се задржани.
Без претходна пишана согласност на издавачите ниту еден дел од оваа публикација не смее да се репродуцира, зачувува во систем за пребарување или да се пренесува во било каква форма или на било каков начин – електронски, механички, преку фотокопирање, снимање или на друг начин. Ова ограничување не важи кога публикацијата се користи во рамките на ОБСЕ, за лична или образовна употреба, односно за непрофитни и некомерцијални цели, при што во овие случаи публикацијата може да се репродуцира и од истата може да се прават дигитални или печатени копии, но само доколку копиите се проследени со потврда дека ОБСЕ е нивниот извор
Мисија на ОБСЕ во Скопје
Материјалите во оваа публикација се за да се олесни разбирањето на истата.
Иако Мисијата на ОБСЕ во Скопје беше таа што најмногу посвети внимание за нејзиниот развој, истата не прифаќа било каква одговорност за точноста или целовитоста на информациите, насоките и дадените совети или пак за можните печатни грешки.
Содржината на оваа публикација, погледите, мислењата, наодите, толкувањата и заклучоците што се искажани во неа не ја одразуваат официјалната политика или позиција на ОБСЕ.
Поради тоа, не може да се бара било каква одговорност од ОБСЕ во поглед на можните последици од следењето, односно примената на информации и заклучоци содржани во оваа публикација.
Признанија
Мисијата на ОБСЕ во Скопје би сакала да се заблагодари на членовите на Мисијата, Алуш Дода и Марина Меклелан, за заедничкото развивање и изготвување на содржината на оваа публикација, како и за дизајнирањето, развивањето и спроведувањето на активностите што доведоа до нејзина компилација.
Мисијата на ОБСЕ во Скопје исто така би сакала да се заблагодари на нашите партнери Борче Петревски, национален координатор за спротивставување на насилен екстремизам и тероризам; Џеладин Ајвази, заменик национален координатор за спротивставување на насилен екстремизам; Златко Апостоловски, заменик национален координатор за спротивставување на тероризам; Марија Михајлоска– Јанкуловска, национален комитет за спротивставување на насилен екстремизам и контратероризам; нашиот партнер задолжен за имплементација - Центарот за истражување и креирање политики, а особено Марија Ристеска, Иван Стефановски и Александар Цеков, како и Петар Арсовски.
Би сакале да ја изразиме нашата благодарност на учесниците на тркалезните маси за нивниот придонес и соработка, како и да додадеме специјално признание на Одделението за мониторинг на Мисијата на ОБСЕ во Скопје за нивната поддршка.
Поимник
Овој поимник служи за појаснување на клучните термини што се употребени во овој Извештај.
Дефинициите се наменети само за овој Извештај и истите не претставуваат официјални дефиниции на ОБСЕ.
Komuniteti – gratë, burrat, grupet shoqërore dhe institucionet që janë të vendosura në të njëjtën zonë dhe/ose kanë interesa të përbashkëta.
Граѓанско општество – тело составено од различни граѓански актери, заедници и формални или неформални здруженија со широк спектар на улоги, кои се вклучени во јавниот живот и сакаат да ги унапредат заедничките вредности и цели
Актери на граѓанското општество – клучни претставници на заедницата, вклучувајќи жени, млади, лидери на заедницата и верски лидери, кои се добро поставени за да можат да обезбедат влијателни и долготрајни придонеси за благосостојбата на едно општество.
Полициско работење во заедницата – филозофија и организациска стратегија со која се промовираат партнерствата помеѓу полициските сили и јавноста за да се зајакне ефективната и ефикасна идентификација, превенција и решавање на проблемите од сферата на криминалот, а, исто така, и да се адресираат проблемите што се однесуваат на физичката сигурност и безбедност, општествениот неред и криминал на ниво на локалната заедница, во насока на подобрување на квалитетот на животот на сите.
Спротивставување на насилен екстремизам – проактивни активности за спротивставување на напорите на насилните екстремисти да радикализираат, регрутираат и мобилизираат следбеници за да ги вклучат во насилни акти, како и активности за справување со специфични фактори кои олеснуваат и овозможуваат регрутирање и радикализирање на насилни екстремисти кон насилство
Контратероризам – политики, закони и стратегии креирани од страна на државни актери и спроведувани, првенствено, од страна на органите задолжени за спроведување на законот, разузнавачките агенции, а понекогаш и војската, со цел спречување на терористички заговори и растурање на терористички организации.
„Странски терористички борци“ – обично се користи за осврнување кон лица кои патувале од нивните сопствени држави во други држави со цел да учествуваат или да поддржат акти на тероризам, вклучително и во контекст на вооружен конфликт, особено во поглед на Ирак и Сирија, како што е наведено во Резолуцијата бр. 2178 на Советот за безбедност на Обединетите нации (2014 година).
Терминот се оспорува поради неговата преширока сеопфатност, нејасност и прашања поврзани со човековите права.
Поранешни насилни екстремисти или „поранешни припадници“ – се лица кои се оттргнале од патот кон насилен екстремизам и радикализација кои водат кон тероризам, а истите можат да имаат корисна улога со тоа што би можеле да ја подигнат свеста и да пренесат веродостојни контранаративи.
Родова перспектива – претставува свест за различните потреби, искуства и статусот на жените и мажите, односно нивното разгледување врз основа на социокултурниот контекст.
Програми за интервенции – програми со кои се настојува да се намали привлечноста на насилниот екстремизам и да се изгради отпорност кон неговото влијание и ширење.
Програми за превенција – програми со кои се настојува да се намали привлечноста на насилниот екстремизам и да се изгради отпорност кон неговото влијание и ширење.
Видовите на програми кои можат да спаѓаат во оваа категорија се: подигање на свеста за заканите од насилниот екстремизам во училиштата, кампањи за информирање на јавноста и дебати во заедницата, дијалози во рамките на една верска организација и повеќе различни верски организации, градење на капацитети за наставници и лидери на заедници во насока на идентификување и поддржување на лица подложни на радикализација, медиумски пораки и контра/алтернативни наративни кампањи, како и јакнење на довербата на заедницата кон органите задолжени за спроведување на законот, итн.
Заштитни фактори – се позитивни карактеристики или услови со кои можат да се ублажат негативните ефекти од факторите на ризик и да се поттикне развој на поздрави поединци, семејства и заедници, со што би се зголемила личната безбедност и/или безбедноста на заедницата, како и благосостојбата.
Овие фактори можат да вклучуваат управување со очекувања, позитивни семејни или општествени мрежи, верски познавања, образование што нè учи на толеранција и почит кон другите, како и почесен пазар на трудот.
Радикализација која води кон тероризам – претставува динамичен процес во кој едно лице го прифаќа терористичкото насилство како возможно, па дури и како легитимен курс на дејствување.
Иако не мора да значи, ова можеби на крајот ќе го наведе лицето да се заземе за терористички активности, да дејствува како нивна поддршка или да се вклучи во нивно извршување.
Програми за рехабилитација – се програми со кои во различни фази на радикализација се таргетираат лица кои се радикализирани кон насилство, а истите можат да се применуваат и во однос на семејствата на таквите лица.
Видовите на програми како што вклучуваат затворска дерадикализација/откажување (од таквата активност), така вклучуваат и посткриминални програми за згрижување што се фокусираат на рехабилитација и реинтеграција на сторителите на терористички акти, како и на враќање на странските борци и нивна повторна интеграција во општеството.
Некои програми овозможуваат образовна и стручна обука, советување, можности за вработување и идеолошко превоспитување, итн.
Упатени лица – вклучуваат лица кои се упатени во програми спроведувани од повеќе агенции или повеќе фактори, а лица кои покажуваат видливи бихевиорални знаци што укажуваат дека тие можат да бидат подложни на ризик или ранливи и склони кон вклучување во насилен екстремизам и радикализација кои водат кон тероризам или, пак, се на пат кон истиот.
Таквите програми, во кои лицата се упатуваат, можат да се однесуваат и на агенција, институција, организација или стручни лица кои интервенираат или даваат друга поддршка, а по спроведена стручна процена на ризиците, слабостите и заштитните фактори на лицето кое е предмет на таква програма.
Механизам за упатување – претставува формален или неформален механизам што вклучува практичари и стручни лица од различни дисциплини и/или агенции и организации, а кој има за цел да идентификува, да оцени, да помогне и да третира ранливи лица кои покажуваат знаци дека се подложни на ризик од вклучување во насилен екстремизам и радикализација кои водат кон тероризам или, пак, се на пат кон истиот
Отпорност – способност да се издржи, да се одговори на широк спектар на штетни и несакани настани, како и способност за закрепнување од такви настани.
Процена на ризик – претставува процес што вклучува систематско прибирање и толкување на информации кои се однесуваат на едно лице во насока на обезбедување на податоци наменети за соодветно обучени стручни лица со цел тие да можат да донесат одлуки релевантни за веројатноста дека таквото лице би се вклучило во штетно и опасно дејство, како и да ја оценат природата и степенот на самата штета и опасност од таквото можно дејство.
Алатка за процена на ризик – претставува рамка за прибирање на податоци со цел да се помогне во носењето на одлуки, при што со истата се обезбедува недискриминациски метод на проверка, на структуриран начин, на склоноста на едно лице да предизвика штета и опасност, како и на природата и на степенот на таквиот ризик, врз основа на достапните информации прибавени од повеќе извори.
Фактор на ризик – секој атрибут како што е верување, изглед, искуство или средина што ја зголемува веројатноста дека исходот што се проценува (на пример: дека едно лице ќе се вклучи во насилен екстремизам и радикализација кои водат кон тероризам) ќе се случи.
Сеопфатен пристап на целото општество – пристап во насока на спречување и спротивставување на насилен екстремизам поддржан и осмислен од страна на креаторите на политики и практичарите, а со истиот се предвидува повеќе сектори и актери на граѓанското општество да имаат улога во програмите за спречување и интервенирање, како и во рехабилитационите програми за дерадикализација/ повлекување.
1. ВОВЕД
Ширењето на насилниот екстремизам продолжува да претставува сериозен глобален предизвик и ОБСЕ, преку својот сеопфатен пристап кон безбедноста, осигурувајќи се дека човековите права и владеењето на правото се почитуваат, се залага да ја спречи таквата појава, односно да се спротивстави на истата.
Брзото ширење на ДАЕШ/ИСИС во Ирак и Сирија резултираше во тоа стотици странски терористички борци да го напуштат Западен Балкан со цел да ја поддржат нивната кауза, вклучувајќи и околу 110 граѓани од Република Северна Македонија, за кои се оценува дека заминале, а која цифра може да биде и уште повисока со оглед на фактот дека не постојат понови официјални податоци за тоа.
Во периодот по 2017 година, растурањето на многу безбедни засолништа на ДАЕШ создаде нова серија на предизвици поради приливот на странски терористички борци кои се враќаа назад во регионот.
Во исто време, заканата од насилен екстремизам продолжува да се развива со нови форми што се појавуваат – како што се крајно десничарските движења и екстремниот национализам – што дополнително ги поларизираат општествата и можат да доведат до насилство кое се темели во рамките на самата заедница.
Декларацијата 4/15 на Министерскиот Совет на ОБСЕ потврдува дека тероризмот и насилниот екстремизам не може да поврзе со раса, етничка припадност, националност или религија.
Нашироко е прифатено дека насилниот екстремизам и радикализација кои водат кон тероризам (НЕРВТ) претставува сложен проблем со транснационални димензии при што неговите двигатели и решенија се тесно поврзани со контекстот во кој тој постои.
Покрај тоа што националните влади играат клучна улога во координирањето и поддржувањето на активностите за рана превенција, ОБСЕ, исто така, ја признава и потребата од ставање на локалните фактори во првите слоеви на превентивните напори што се прават.
Важноста од еден мултистејкхолдерски пристап кон спречување и спротивставување на насилниот екстремизам и радикализација кои водат кон тероризам
Во согласност со воспоставените најдобри практики од страна на ОБСЕ, за спречување на насилниот екстремизам и радикализација кои водат кон тероризам потребно е да се има холистички пристап со тоа што во активностите на различни институции и организациите на граѓанското општество ќе се вклучат и локалните заедници.
Јавно здравствениот пристап, што се користи за креирање на превентивни програми, особено нуди можности за практичарите да можат да ги применат веќе научените лекции од областа на превенцијата на болести во насока на спречување и спротивставување на насилниот екстремизам и радикализација кои водат кон тероризам. Тие, преку преземање на мултистејкхолдерски иницијативи, таквите лекции можат да ги применат со цел идентификување на факторите на ризик и заштитните фактори, градење на отпорност кај заедницата против насилниот екстремизам и радикализација кои водат кон тероризам и промовирање на здрави однесувања кај нејзините членови преку вклучување на самата заедница.
Предноста на таквите мултистејкхолдерски практики е во тоа што кога тие се комбинираат со напори предводени од заедницата со цел спречување на насилен екстремизам со нив можат да се вклучат широк обем на социјални работници, работници од областа на менталното здравје, психолози и други здравствени работници кои сè повеќе се вклучуваат во напорите за намалување на насилството во заедниците.
Преку примена на сеопфатен општествен пристап и преку адресирање на факторите што водат кон насилен екстремизам и радикализација кои водат кон тероризам можат да се препознаат општествените корени на феноменот на насилен екстремизам и да се овозможуваат рани интервенции и неприсилни решенија кога постојат случаи на поединци или заедници што се изложени на ризик.
За идентификување на одржливи решенија за создавање отпорност кон насилниот екстремизам и радикализација кои водат кон тероризам потребно е, исто така, да се премине од претходно употребуваните пристапи, во кои на прво место акцентот се става на безбедноста, кон пристапи во кои поголемо значење се придава на превенцијата базирана во рамките на самите заедници.
Поради тоа, со напорите за спречување и спротивставување на насилниот екстремизам и радикализација кои водат кон тероризам се настојува да се мобилизираат и зајакнат факторите кои традиционално не се поврзуваат со националната безбедност.
За разлика од борбата против тероризмот, во која се користи репресивен пристап во криминалниот простор при справувањето со терористички активности, активностите од областа на спречување и спротивставување на насилниот екстремизам и радикализација кои водат кон тероризам се неприсилни по природа и се фокусираат на спречување и спротивставување на процесите на радикализација кои можат да доведат до тероризам.
Бидејќи напорите што се прават на полето на спречување и спротивставување на насилниот екстремизам и радикализација кои водат кон тероризам се преземаат во прет кривичниот простор, тие не вклучуваат гонења, апсења или други репресивни мерки.
Според тоа, активностите од областа на спречување и спротивставување на насилниот екстремизам и радикализација кои водат кон тероризам немаат за цел да ги достигнат поединците кои веќе имаат преминато во криминалното подрачје, односно кои планирале или преземале терористичка активност, туку тие се насочени кон создавање на отпорност кај заедниците што се сметаат за потенцијално ранливи на привлечноста на насилниот екстремизам и да помогнат на одредени поединци кои се подготвени да се оддалечат од таквиот екстремизам и да се реинтегрираат во нивните заедници.
Активностите од областа на спречување и спротивставување на насилниот екстремизам и радикализација кои водат кон тероризам се фокусираат на решавање и намалување на незадоволствата и структурните социјални, економски и политички услови што можат да водат кон насилен екстремизам.
Насилните екстремисти често работат кон поттикнување на индивидуалната и колективна омраза и промовираат нетолеранција кон различноста и создаваат општествени поделби.
Поради тоа, поддржувањето на развојот на отпорни и општествено-кохезивни заедници може да претставува најдобрата одбрана од вкоренување на насилниот екстремизам во заедниците.
Со заедничко работење, заедниците можат да се спротивстават на корозивната привлечност на насилниот екстремизам преку промовирање на толеранција, взаемно почитување, плурализам, инклузија и кохезија.
На крајот, напорите што се прават на полето на спречување и спротивставување на насилниот екстремизам и радикализација кои водат кон тероризам треба да се фокусираат на благосостојбата и сигурноста на заедниците и поединците.
Напорите што се прават за спречување и спротивставување на насилниот екстремизам и радикализација кои водат кон тероризам опфаќаат широк спектар на програми што можат да вклучуваат, на пример, подигање на свеста, градење на капацитети, испраќање контра и алтернативни пораки, програми со кои се таргетираат училишта, воннаставни активности (на пример, активности за млади и спортски клубови), менторства што ги вршат верски лидери и лидери на заедниците, како и индивидуално приспособени интервенции организирани од страна на локални јавни институции и даватели на психосоцијални услуги.
Таквите активности можат да се категоризираат според тоа - дали тие се однесуваат на превенција, интервенција или рехабилитација и реинтеграција.
Основната причина поради која се организираат тркалезни маси на локално ниво
Во февруари 2018 година, Мисијата на ОБСЕ во Скопје, во партнерство со Британската амбасада, помогна во одржувањето на две тркалезни маси за јавни консултации со локалните стејкхолдери со цел тие да се информираат за подготвувањето на ревидираните стратегии и акциски планови на Владата за спротивставување на насилниот екстремизам (СНЕ) и контратероризам (КТ), во рамките на Националниот комитет за спротивставување на насилен екстремизам и контратероризам (НКСНЕКТ).
Ваквиот напор за консултативно изработување на процеси и стратегии претставуваше прв таков напор што се прави во регионот на Западен Балкан и еден од ретките такви примери на глобално ниво.
По усвојувањето на Националната стратегија, а со цел дисеминирање на Стратегијата, Мисијата организираше серија тркалезни маси со клучни локални стејкхолдери во есента во 2018 година, како дел од една стратегиска комуникациска кампања за поддршка на Националниот комитет за спротивставување на насилниот екстремизам и контратероризам.
Со учество на претставници од канцеларијата на националниот координатор, тркалезните маси служеа како форум за зајакнување на транспарентноста и обезбедување на конзистентност при размената на стратегии на локално ниво.
Тркалезните маси беа организирани во десет географски различни општини: Чаир (Скопје), Гостивар, Кичево, Куманово, Прилеп, Штип, Струга, Струмица, Тетово и Велес. Со цел во спроведувањето на Националната стратегија и Акцискиот план да се промовира пристап што би опфаќал поголем број на стејкхолдери и би се темелел на самата заедница, се настојуваше во тркалезните маси да се вклучат и на нив да учествуваат претставници на општинската администрација, граѓанското општество, локалните институции, едукатори, даватели на психосоцијални услуги, младински лидери, верски лидери и други влијателни членови од локалната заедница.
Целите на тркалезните маси
Покрај зајакнувањето на свеста кај локалните стејкхолдери за ризиците од насилниот екстремизам и радикализација кои водат кон тероризам примарната цел на тркалезните маси беше да се поттикне учеството на локалните институции, граѓанското општество и заедниците во спроведувањето на Националната стратегија и Акцискиот план за спротивставување на насилниот екстремизам.
Со тркалезните маси, исто така, се пружи важна можност за оценување на потребите и приоритетите во секоја општина во насока на усвојување на мултистејкхолдерски пристап за спроведување на Националната стратегија и Акцискиот план во локален контекст.
Имајќи ги предвид чувствителностите околу спречувањето и спротивставувањето на насилниот екстремизам и радикализација кои водат кон тероризам, со пристапот на Мисијата што се темели на сеопфатно вклучување на целото општество се има за цел преку тркалезните маси да се постигнат одреден број на исходи, вклучувајќи
Промовирање на холистичкото разбирање на насилниот екстремизам со кое се адресира феноменот во сите негови форми (на пример, десничарски, националистички, политички) при што би се намалила стигмата во однос на етничките и верски заедници и би се овозможиле пошироки и посеопфатни дискусии во врска со тоа какви форми на насилен екстремизам постојат во земјата и локално.
Поддржување на промената од традиционалните пристапи што се базираат на безбедност кон пристапот во кој се нагласува учеството на целото општество, а со кој пристап би се зајакнале стејкхолдерите во заедницата со тоа што тие би се третирале како клучен дел на решението.
Обезбедување на безбеден простор и платформа за дијалог за учесниците да можат отворено да ги искажат своите грижи и да иницираат градење на доверба како помеѓу локалните заедници, така и со владините структури.
Зајакнување на стејкхолдерите во насока тие да можат да воспоставуваат канали за подобра комуникација и соработка.
Идентификување на потенцијални предизвици и можности за мултистејкхолдерски пристап во имплементацијата на Стратегијата и Акцискиот план.
Разјаснување на улогите и одговорностите помеѓу централната и локалната власт, како и помеѓу Владата и граѓанското општество.
Преку соработка да се идентификуваат наодите и препораките што во иднина би можеле да служат како прелиминарна основа за развивање на локални акциски планови.
Овој Извештај дава сумарен преглед на дискусиите што локалните стејкхолдери ги водеа на тркалезните маси организирани во десет општини.
Следното поглавје содржи опис на методологијата на тркалезните маси, а потоа следат клучните наоди и заклучоци.
Во последното поглавје се елаборираат препорачаните најдобри практики во поглед на нивното вклучување во спроведување на програми од областа на спречување и спротивставување на насилниот екстремизам и радикализација кои водат кон тероризам, а кои практики произлегуваат од самите наоди.
Еден анекс содржи детален преглед на процедурите, односно начинот на организирање на тркалезните маси во Чаир, Гостивар, Куманово, Струга и Тетово и истите се прикажани во форма на извештаи развиени од страна на имплементирачкиот партнер на Мисијата на ОБСЕ во Скопје, Центарот за истражување и креирање на политики (ЦИКП).
Како една од неговите главни цели, со Извештајот се настојува да се потенцира важноста на промовирањето на еден мултистејкхолдерски пристап во процесот на спроведување на Националната стратегија за спротивставување на насилниот екстремизам, со разбирање за заедничката одговорност за безбедноста.
Наодите од тркалезната маса, исто така, служат за да се покаже каква корист би можело да се извлече од еден инклузивен процес на концептуализирање и дизајнирање на политики и стратегии од областа на спречување и спротивставување на насилниот екстремизам и радикализација кои водат кон тероризам, како на национално, така и на локално ниво.
Извештајот е напишан за широката јавност, вклучувајќи ги и креаторите на политики и практичарите кои работат на создавање и спроведување на политики, стратегии, акциски планови и програми од областа на спречување и спротивставување на насилниот екстремизам и радикализација кои водат кон тероризам.
Исто така, тој е напишан конкретно и за локалните стејкхолдери - вклучувајќи ги општинските власти и другите локални институции, локални практичари и професионалци, како и членови на граѓанското општество - кои можат да бидат вклучени во процесот на дизајнирање и спроведување на програми од областа на спречување и спротивставување на насилниот екстремизам и радикализација кои водат кон тероризам.
На крајот, Извештајот, исто така, е наменет за зголемување на свеста за важноста од соработка што се заснова на меѓусебна доверба помеѓу креаторите на политики и практичарите кога се развиваат и реализираат вакви програми.
2. МЕТОДОЛОГИЈА НА ТРКАЛЕЗНИТЕ МАСИ СО ЛОКАЛНИТЕ СТЕЈКХОЛДЕРИ
Мисијата ја засноваше методологијата на тркалезните маси врз истиот пристап кој се темели на учество на целото општество што таа го примени во дизајнирањето и спроведувањето на јавните консултации при изработката на Националната стратегија за спротивставување на насилниот екстремизам во почетокот на 2018 година.
Иако за првпат се занимаваме со еден ваков амбициозен и инклузивен пристап со кој се промовира мултистејкхолдерски ангажман во процесот на спречување и спротивставување на насилниот екстремизам и радикализација кои водат кон тероризам, методологијата на тркалезните маси дава вреден пример на најдобри практики што можат да се користат и од страна на други креатори на политики и практичари кои се вклучени во дизајнирање на слични процеси за други национални стратегии, а кои процеси имаат за цел да ја опфатат и јавноста.
Во следното поглавје е даден преглед на методолошкиот пристап што се користеше при изборот на општините и учесниците на тркалезните маси, како и при дизајнирањето на структурата на водените дискусии.
Во ова поглавје, исто така, се дискутира за стратегиите на намалување на штетите и опасностите, како и за мерките на градење доверба кај локалните стејкхолдери, а кои мерки Мисијата ги има користено при вршење на теренски активности.
Избор на општини и учесници на тркалезните маси
Мисијата, во координација со Националниот комитет за спритивставување на насилниот екстремизам и контратероризам, ги избра десетте општини врз основа на список на критериуми со кои се обезбеди географска разновидна застапеност и се избегна да се стигматизираат одредени малцински етнички заедници, нешто, што доколку би било поинаку, би можело да создаде перцепција кај јавноста дека само овие заедници се борат со предизвикот што произлегува од насилниот екстремизам и радикализација кои водат кон тероризам.
Освен тоа, со овозможувањето да се организираат тркалезни маси во поголемиот дел од земјата, се пренасочи фокусот од местата каде тековните и планираните активности од областа на спречување и спротивставување на насилниот екстремизам и радикализација кои водат кон тероризам веќе беа високо сконцентрирани и се зајакна пораката дека сите форми на насилен екстремизам и радикализација кои водат кон тероризам ќе бидат адресирани.
Во процесот на идентификување на учесниците на тркалезните маси, Мисијата се потпре на своето присуство на терен за да оствари пристап до широката мрежа на стејкхолдери која опфати институции на локалната самоуправа, граѓанското општество, едукатори, младината, верски лидери и лидери на локалната заедница.
Сите овие стејкхолдери играат важна улога во пристапот што се темели на заедницата, а кој претставува основа за преземање на активности од областа на спречување и спротивставување на насилниот екстремизам и радикализација кои водат кон тероризам.
Во многу случаи, тркалезните маси претставуваа место каде релевантните локални стејкхолдери за првпат се среќаваат во иста просторија да дебатираат. Беше спроведена интензивна теренска работа преку бројни подготвителни состаноци со факторите со цел да се идентификуваат соодветните учесници и да се решат сите проблеми, вклучително и ризиците од стигматизација.
Признавајќи дека постои општ недостаток на јавна свест и дека работата околу процесите на спречување и спротивставување на насилниот екстремизам и радикализација кои водат кон тероризаме чувствителна, Мисијата се фокусираше на идентификување на лица со претходно искуство од оваа област или, пак, чија работа е тесно поврзана со истата.
При идентификувањето на учесниците, Мисијата силно се погрижи да обезбеди разновидна застапеност на сите етнички и верски заедници присутни во секој контекст на општината.
Акцентот, особено, беше ставен на тоа да се осигури дека потребите и перспективите на помалите малцински заедници соодветно се одразуваат на дискусиите водени на тркалезните маси.
Учесниците, исто така, беа поканети од страна на локалните женски и младински групи дополнително да ја збогатат дискусијата и да ги зајакнат овие групи преку градење на коалиции во рамките на граѓанското општество и да ја зголемат соработката со локалните институции.
Планирањето на тркалезните маси мораше да се изведе на начин што ќе биде во насока на справување со историјатот на спречување и спротивставување на насилниот екстремизам и радикализација кои водат кон тероризам во кој работите предоминантно гравитираат околу верско инспирираниот насилен екстремизам и радикализација што резултира со стигматизација на одредени верски заедници и затегнати односи помеѓу таквите заедници, како и со затегнати односи помеѓу самите заедници и институциите и органите задолжени за спроведување на законот.
Друг резултат од таквиот историјат е тоа што верските лидери често сметаат дека од нив се очекува да ги имаат сите решенија за спречување и спротивставување на насилниот екстремизам и радикализација кои водат кон тероризам, дури и во случаи кога тие не располагаат со соодветни капацитети, ресурси и потребната поддршка што други стејкхолдери можат да ја дадат.
Со еден таков пристап кон спречување и спротивставување на насилниот екстремизам и радикализација кои водат кон тероризам, што се темели на сеопфатно вклучување на целото општество, се избегнува насилниот екстремизам и радикализацијата кои водат кон тероризам, да се дефинираат како теолошко прашање и на тој начин товарот на одговорност да паѓа само на верските лидери, односно наместо тоа, со таквиот пристап на насилен екстремизам и радикализација кои водат кон тероризам се гледа како на општествен феномен во кој верските лидери се ставаат во рамките на еден колектив составен од стејкхолдери кои се посветени да градат отпорност кај заедницата против насилниот екстремизам и радикализација кои водат кон тероризам. Во текот на подготовките за тркалезните маси, верските лидери беа охрабрени да го користат отворениот форум за да ги искажат нивните идеи и грижи при нивното дебатирање со други присутни стејкхолдери.
Покрај тоа, со цел да се поддржи процесот на градење на доверба, Мисијата спроведе теренски активности и ги посети локалните претставници на верските заедници за јасно да ја објасни целта на тркалезните маси и да ги адресира нивните незадоволства, особено во поглед на стигматизацијата.
Освен промовирање на еден сеопфатен пристап на целото општество, подготвителните средби дадоа можност и за потенцирање на холистичкото разбирање на насилниот екстремизам и радикализација кои водат кон тероризам, кое ги опфаќа сите форми на насилен екстремизам и се воздржува од таргетирање на која било етничка или верска група.
Мисијата, исто така, настојуваше да ги вклучи наставниците и останатиот кадар што дава поддршка во образованието (на пример, училишни психолози, педагози) во тркалезните маси, со оглед на важната улога што тие ја имаат во директното влијание врз гледиштата на светот на младите како и врз нивните вредности, во време кога тие поминуваат низ еден важен период од нивните животи, односно кога тие когнитивно се развиваат и кога се формира нивниот идентитет.
Исто така, наставниците добро се поставени за да интервенираат и дадат поддршка на младите кои можеби имаат потешкотии или можеби се ранливи и подложни на негативен општествен феномен.
Истовремено, напорите што во регионот се прават од областа на спречување и спротивставување на насилниот екстремизам и радикализација кои водат кон тероризам имаат тенденција да се фокусираат на градење на капацитетите на едукаторите со цел тие да можат да препознаат знаци на радикализација, но со ризик да настане штета поради отсуство на соодветна обука. Наместо тоа, на едукаторите треба да им се овозможи тие да располагаат со соодветни алатки за градење отпорност кај младите против насилниот екстремизам и радикализација кои водат кон тероризам (на пример, преку реформирање на наставните методологии и ставање поголем акцент на наставната програма во која би се поттикнало критичкото размислување, почитувањето на различностите и би се промовирале ненасилни однесувања).
Имајќи го предвид ова, Мисијата, покрај локалните образовни службеници од верските институции, кои играат важна улога во развојот на младите, исто така, покани и претставници од регионалните одделенија на Бирото за развој на образованието кои работат на развивање на училишни програми.
Извлекувајќи ги најдобрите практики од доменот на превентивните напори на јавното здравство, Мисијата, исто така, ги покани давателите на услуги од областа на психосоцијалната заштита да земат учество на тркалезните маси.
Стручните лица, кои работат на полето на социјалната заштита и менталното здравје, имаат стекнато големо искуство во поглед на преземање иницијативи со кои се поддржуваат ранливи поединци подложни на ризик од вклучување во други видови на општествено негативни однесувања, како што е деликвенцијата кај младите.
Покрај тоа, давателите на психосоцијални услуги се обврзани со професионален етички кодекс со кој се утврдува односот помеѓу клиентот и давателот на услугата преку начела како што се градење на доверба и нагласување на потребата да се поддржи благосостојбата на поединецот.
Од друга страна, пристапот од областа на спречување и спротивставување на насилен екстремизам и радикализација кои водат кон тероризам, што премногу се фокусира на безбедноста и во кој во значителна мера се вклучени органите задолжени за спроведување на законот, може да доведе до поместување и отуѓување на давателите на психосоцијални услуги од нивниот простор за интервенирање што јавно-здравствениот пристап им го дава ним.
Па така, целта на вклучувањето на давателите на психосоцијални услуги беше во тоа да се зголеми нивната свест за насилниот екстремизам и радикализација кои водат кон тероризам и за важниот придонес што тие можат да го направат во поглед на зајакнувањето на заштитните фактори.
Нијансираното разбирање на динамиките во заедницата и на чувствата на членовите на самата заедница се наоѓа во центарот на пристапот кој се темели на неправење штета во однос на преземањето на активности од областа на насилниот екстремизам и радикализација кои водат кон тероризам.
Со оглед на чувствителната природа на процесот на спречување и спротивставување на насилен екстремизам и радикализација кои водат кон тероризам, Мисијата ја зеде предвид постојната недоверба изразена од страна на заедниците - особено малцинските етнички заедници - кон институциите и органите задолжени за спроведување на законот. Честопати, во напорите за ангажман помеѓу полицијата и јавноста постои перцепција дека агендите на органите задолжени за спроведување на законот што се фокусираат, првенствено, на работи поврзани со безбедноста имаат тенденција да ги поместуваат другите важни проблеми и незадоволства со кои се соочува локалната заедница, а особено тоа е така кога интеракцијата по природа е еднонасочна.
Со оглед на постојните табуа во врска со насилниот екстремизам и радикализација кои водат кон тероризам и стравовите од негативни реперкусии, ако се дебатира тоа прашање во присуство на органите задолжени за спроведување на законот, Мисијата им даде приоритет на тркалезните маси како безбедно место за сите учесници да можат да ги споделат сопствените гледишта за локалните проблеми и незадоволства на заедницата.
Според тоа, на тркалезните маси не беа поканети претставници на полицијата со цел да се осигури дека самите тркалезни маси претставуваат отворен форум за дискусија преку кои би можело да се зајакне разбирањето на спречување и спротивставување на насилниот екстремизам и радикализација кои водат кон тероризамкако мултистејкхолдерски напор што се темели на заедницата, а кој напор се прави во преткривичниот простор.
Ваквиот напор беше насочен кон тоа на заедницата да и се овозможи да се чувствува дека таа се ангажира за своја сопствена корист и дека и таа, исто така, има важен удел во придонесувањето кон подобра сопствена безбедност и благосостојба.
Структура на тркалезните маси
Препознавајќи ги табуата околу насилниот екстремизам и радикализација кои водат кон тероризам и општото немање на јавна свест на ова поле, во почетокот на есента, во 2018 година, Мисијата одбра тркалезните маси да имаат структура на целодневни настани за да би можело да се даде доволно време дискусијата да се развие на задоволително ниво, односно да се продлабочи.
Според тоа, секоја тркалезна маса започнуваше со преглед на клучните концепти и терминологија со цеда се осигури дека учесниците имаат општо познавање за да можат да ги следат последователните дебатни сесии.
По ваквата концептуална сесија следеше презентација на Националната стратегија за спротивставување на насилниот екстремизам од страна на Националниот координатор за спротивставување на насилниот екстремизам или неговиот заменик.
Активното учество на Националниот комитет за спротивставување на насилен екстремизам и контратероризам на сите тркалезни маси резултираше во динамична интеракција помеѓу централната и локалната власт во која директно се одговараше на прашања поставени од страна на учесниците и од прва рака можеше да се слушнат нивните гледишта, незадоволства и идеи за тоа како проблемите би можеле да се решат.
Дебатните сесии беа организирани околу клучни интерсекциски области и истите беа олеснувани од страна на искусен модератор, а за кое олеснување како помош беа користени водечки прашања подготвени пред да се одржат тркалезните маси.
На секоја од тематските сесии на учесниците од сите средини им се дозволи да можат да придонесат за идентификување на локалните предизвици и можности поврзани со имплементацијата на Стратегијата и Акцискиот план во локален контекст.
Учесниците беа информирани дека ќе се примени „правилото на Чатам хаус (Chatham House Rule)“ со цел нивниот идентитет да се заштити и да се овозможи отворена дискусија.
Сесиите на тркалезните маси беа организирани околу следните теми
Насилниот екстремизам во локален контекст.
Зајакнување на граѓанското општество и споделување на најдобри практики.
Ангажман помеѓу општината и заедницата.
Градење доверба помеѓу заедниците и органите задолжени за спроведување на законот.
Улогата на заедниците во спречување на насилниот екстремизам.
Образование и давање поддршка на младите кои се подложни на ризик од насилен екстремизам и радикализација кои водат кон екстремизам.
Важноста на социјалната заштита и менталното здравј.
Имајќи ја предвид чувствителноста на дискутирањето на насилниот екстремизам со локалните заедници, Мисијата стави значителен акцент на изборот на модератори и известувачи со соодветни вештини и способности.
При идентификувањето на модератори и известувачи се посвети дополнително внимание на градењето на капацитети од областа на спречување и спротивставување на насилниот екстремизам и радикализација кои водат кон тероризам кај граѓанското општество во насока на продолжување со работата кон долгорочна промена на политиките.
Според тоа, Мисијата го идентификуваше Центарот за истражување и креирање на политики како водечка политичка тинк-тенк организација што спроведува истражувања, заедно со Меѓународната организација за миграција (МОМ), во општините што беа избрани како места во кои ќе се одржат тркалезни маси за оценување на капацитетите на локалните институции потребни за спроведување на Националната стратегија.
Преку промовирање синергии во рамки на иницијативите, Мисијата имаше за цел да осигури дека истражувањата и дискусиите што се водат на тркалезните маси меѓусебно се надградуваат и надополнуваат, како и тоа дека тие се во насока на помагање на Владата, локалните институции и граѓанското општество да го креираат најдобриот мултистејкхолдерски пристап од областа на спречување и спротивставување на насилниот екстремизам и радикализација кои водат кон тероризам.
3. НАОДИ
Во ова поглавје се дава преглед на наодите до кои е дојдено на тркалезните маси. Организирани според структурата на сесиите на повеќето тркалезни маси, наодите од секоја тематска област се надополнуваат со внимание што се придава на локалните специфичности за кои постои посебен интерес.
3.1. Насилниот екстремизам во локален контекст
Сумирајќи ги сите впечатоци, тркалезните маси покажаа дека свеста за насилен екстремизам и радикализација кои водат кон тероризам е, генерално, на ниско ниво, Иако беше покренато прашањето за заминувањето на локални граѓани да се борат во Сирија, поголемиот број учесници на тркалезните маси, сепак, зазедоа таков став според кој насилниот екстремизам не бил многу распространет во нивната општина.
Покрај тоа, кај учесниците, генерално, постоеше високо ниво на свест за тоа дека иако насилниот екстремизам може да започне со мал и млак интензитет, тој може брзо да прерасне во ситуација во која постојат видливи примери/модели на улоги.
Исто така, беше забележано и дека дискутирањето за насилен екстремизам и радикализација кои водат кон тероризам се третира како табу и дека тоа има неповолен и контрапродуктивен ефект од гледна точка на спречување на насилниот екстремизам.
Учесниците, исто така, забележаа дека насилниот екстремизам најчесто се поврзува со верски манифестации при што тоа резултира во стигматизација на одредени заедници, Десничарскиот и националистички екстремизам беше идентификуван од страна на учесниците како превалентен во земјата.
И покрај ставот на повеќето учесници во тркалезната маса дека насилниот екстремизам не е широко распространет, на тркалезната маса се докажа и се призна фактот дека овој феномен има прилично широк спектар на манифестации.
На едниот крај на спектарот, учесниците на тркалезните маси споменаа графити со кои се изразуваат навреди и насилни намери и/или идеи како форма на екстремизам со низок интензитет, со тоа што учесниците на тркалезната маса во Прилеп, исто така, забележаа дека и неуспехот да се отстранат таквите графити придонесува кон тоа таквите пораки да станат секојдневие, односно норма.
Корените на нетолеранција и омраза, исто така, прво се манифестираат како вербални конфронтации пред тие да ескалираат во физичко насилство, вклучувајќи ги особено тепачките што се јавуваат на меѓуетничка основа помеѓу учениците од средните училишта во училиштата и во јавниот превоз.
Кога се работи за говор на омраза и физичко насилство што се практикува од страна на спортски (обично фудбалски) навивачки групи, на тркалезните маси се разоткри дека за огромен број на учесници тоа претставува форма на насилен екстремизам, а притоа учесниците на тркалезната маса во Чаир укажаа и на тоа дека, наводно, политичките партии имаат влијание врз таквата форма на екстремизам.
Во Прилеп, учесниците го идентификуваа палењето на Чарши џамијата и ефективното протерување на етничките албански семејства од 2001 година, како екстремна манифестација на насилен екстремизам и радикализација кои водат кон тероризам.
Во дискусијата за факторите што можат да придонесат кон насилен екстремизам и радикализација кои водат кон тероризам учесниците укажаа дека такви фактори можат да бидат и преовладувачките проблеми што се јавуваат во рамките на семејната заедница.
Учесниците на тркалезната маса имаа заеднички став дека внатрешната кохезија на семејствата не е толку силна како што тоа било случај порано и дека тоа придонесува за младината да бара идентитет и припадност во други видови на групи, како што се етнички заедници, политички партии, верски заедници и спортски навивачки групи.
На некои тркалезни маси учесниците, исто така, ја споменаа отсутноста на родителите што често пати се јавува како резултат на миграција на работната сила поради високата невработеност.
На тркалезната маса во Чаир, учесниците го поврзаа отсуството на родителите со зголемена подложност на нивните деца на влијание од екстремистички проповедници.
Исто така, беа споменати разни родови проблеми, вклучувајќи го и домашното насилство, општото немање почит спрема жените, а во Велес и конзервативните вредности што ги спречуваат мајките да присуствуваат на училишни состаноци.
Покрај семејните динамики, учесниците на тркалезните маси идентификуваа спектар од други причини што придонесуваат за појава на насилен екстремизам и радикализација кои водат кон тероризам.
Како што споменавме погоре во врска со трудовата миграција, економските услови беа често цитирани како услов што предводи кон насилен екстремизам.
Ова произлегува и од тоа што еден учесник го кажа на тркалезната маса во Велес, -„Ние не би дискутирале за овие проблеми доколку [животниот] стандард беше повисок“.
Во комбинација со невработеноста и сиромаштијата, учесниците на тркалезната маса понекогаш ја споменуваа и маргинализацијата што се прави на етничка и/или верска основа.
Етничката и верската маргинализација беше објаснета како фактор што може да влијае врз поединецот тој да почне да бара идентитет и припадност на начин на кој насилните екстремистички групи би станале попривлечни за него.
Покрај тоа, беше забележано дека некои маргинализирани сегменти од општеството можеби бараат поддршка и помош од алтернативни верски групи кои не се дел од официјалните верски институции, а кои се перципираат како поблиски до луѓето и нивните потреби.
Друг вид на причина што е идентификувана на тркалезната маса се однесува на пристапот до информации.
Како што беше забележано од страна на учесниците на тркалезните маси, медиумите често пати имаат деструктивна улога кога шират говор на омраза и ги разгоруваат меѓуетничките тензии кога информираат за инциденти во кои сторителот на делото е член на малцинска група.
Неконтролираниот пристап на младината до мобилни телефони честопати беше споменуван, а говорот на омраза што најчесто се јавува во медиумите и социјалните медиуми беше идентификуван како фактор што притиска кон насилен екстремизам.
Исто така, учесниците на тркалезните маси честопати ја споменуваа политизацијата на животот и институциите во Република Северна Македонија, понекогаш во форма на тоа дека политичките партии на власт и подмладоците на партиите поттикнуваат екстремизам.
На неколку тркалезни маси беше споменат упадот во Парламентот од 27 април 2017 година, како пример во кој политичка партија се вклучува во насилен екстремизам.
Во Гостивар, учесниците укажаа на тоа дека една екстрема води кон друга и дека тоа е особено така во културата каде насилството станало секојдневна работа, односно норма, и каде политиките се фокусираат на омраза и/или реваншизам.
Високото ниво на политичка поларизација го попречува функционирањето на институциите и резултира со тоа јавноста да нема доверба во истите.
3.2. Зајакнување на граѓанското општество и споделување на најдобри практики
Во рамките на дискусиите за граѓанското општество што се водеа на тркалезните маси беше укажано и на тоа дека луѓето ја препознаваат улогата што општеството може да ја има во процесот на идентификување и преземање на превентивни акции против различни форми на насилен екстремизам.
Исто така, беше забележано дека постои широк спектар на варијации кај застапеноста на граѓанското општество во одредени места, како и варијации во односите со локалните заедници и институции.
Иако постои потреба од градење на повеќе капацитети на полето на спречување и спротивставување на насилен екстремизам и радикализација кои водат кон тероризам, учесниците, исто така, оценија дека организациите на граѓанското општество веќе имаат долгогодишно искуство во области поврзани со спречување на насилство и градење социјална кохезија што би можеле да бидат подобро поддржани.
Во исто време, учесниците повикаа на претпазливост кон вклучувањето на оние граѓански организации што не располагаат со соодветна експертиза од областа на спречувањето и спротивставувањето на насилниот екстремизам и радикализација кои водат кон тероризам и посочија дека треба да се направат поголеми напори за да се олесни споделувањето на најдобри практики.
Учесниците, исто така, идентификуваа неколку области во кои организациите на граѓанското општество можат да го зголемат фокусот на нивните активности од областа на спречување и спротивставување на насилниот екстремизам и радикализација кои водат кон тероризам, како што е ангажирањето на родители за спречување на насилството, промовирање на човековите права преку неформално образование и обезбедување обуки за медиумските организации за развивање на осетливост за конфликти при нивното известување.
Во текот на дискусиите на тркалезните маси, учесниците дадоа бројни примери во кои локалните граѓански организации позитивно придонесуваат кон спречување на насилниот екстремизам.
Во Гостивар, организациите на граѓанското општество спроведуваат разни проекти за градење на отпорност во рамките на локалната заедница, со релевантни проекти што вклучуваат обука за дигитални вештини наменета за маргинализираната младина и отворање на младински центар, како и други иницијативи што се насочени кон зближување на младите од различни средини.
Како што појаснија учесниците на тркалезните маси, добрите односи помеѓу граѓанското општество и локалната власт, исто така, доведоа до тоа во Гостивар да се основа првиот општински младински совет во земјата; сепак, беше забележано дека младинскиот совет се соочува со недостиг на финансии што се потребни за спроведување на активностите.
Одредени организации на граѓанското општество од Куманово не само што зазедоа цврст јавен став против насилниот екстремизам, туку тие презедоа и превентивни работни активности со ранливата младината што е склона кон приклучување на насилни екстремистички групи во странство.
Покрај тоа, на тркалезните маси организирани во Прилеп и Тетово беше откриено дека граѓанското општество располага со капацитет за давање помош на ранливи лица, а кој капацитет потенцијално би можел да се примени во однос на спречување на насилен екстремизам.
Истовремено, учесниците на тркалезните маси во Куманово и Прилеп забележаа дека организациите на граѓанското општество се борат да одржат долгорочно програмирање поради недостаток на средства, при што во рамките на дискусијата во Куманово беше идентификувана потребата донаторите да ги земат предвид локалните приоритети и постојното програмирање кога тие ги распределуваат нивните финансиски средства.
Исто така, учесниците на тркалезната маса во Куманово забележаа дека иако локалното граѓанско општество е релативно силно од своја страна, постои потреба од зајакнување на соработката помеѓу организациите на граѓанското општество, училиштата и општинските власти.
Покрај тоа, дури и во Гостивар, каде учесниците на тркалезната маса позитивно ја оценија позицијата и улогата на граѓанското општество, беше забележано дека граѓанското општество во минатото страдало од притисоци правени од страна на државата преку политички насочени ревизии и инспекции.
Иако благодарение на дискусиите што се водеа на тркалезните маси во неколку општини се овозможи да се добие увид во силината на локалното граѓанско општество што е потребна за спречување на насилниот екстремизам, на тркалезните маси организирани во Чаир и Струга учесниците укажаа на помалку позитивна ситуација.
Во овие општини, соработката помеѓу граѓанското општество и локалните институции се карактеризира како слаба, со ниско ниво на доверба и свест што локалните власти ја имаат за локалните програми на организациите на граѓанското општество.
Учесниците на тркалезните маси во Чаир и Струга, исто така, забележаа дека јавноста има негативни перцепции во однос на граѓанските организации во овие општини и смета дека тие се под влијание на лични, политички и/или криминални агенди со кои ефективно се поткопува идејата за волонтирање и граѓански активизам.
Дополнителните наоди добиени од тркалезната маса организирана во Чаир опфаќаат ниско ниво на свест кај организациите на граѓанското општество за достапноста на општински простории каде тие би можеле да ги спроведуваат нивните активности, како и потешкотии со кои организациите на граѓанското општество се соочуваат при добивањето на финансиски средства од страна на општината.
На крајот, учесниците на тркалезната маса во Чаир посочија дека најголемиот број на активни локални организации на граѓанското општество се хуманитарни, односно има само мал број на организации што имплементираат културни активности или активности што се дизајнирани за зголемување на граѓанската свест и ангажман.
Исто така, верските заедници ја искажаа нивната загриженост дека некои хуманитарни организации финансирани од странство, наводно, вршат активности што содржат политички или верски нијанси и имаат нетранспарентни мотиви.
3.3. Ангажман помеѓу општината и заедницата
Наодите од тркалезните маси укажуваат на тоа дека нивоата на ангажман помеѓу општината и заедницата прилично се разликуваат на ист начин како што тоа е случај со јачината и улогата на граѓанското општество на локално ниво, како што дискутиравме погоре.
Барањата за координација помеѓу општината и заедницата најчесто се рефлектираа и беа споменувани во рамките на локалните административни единици - месни заедници и локалните совети за превенција (ЛСП ).
Во поглед на месните заедници, учесниците на тркалезните маси во Куманово и Тетово истакнаа дека жалат што тие во 2002 година го изгубија статусот на локални административни единици, а како резултат на тоа, месните заедници повеќе немаат пристап до банкарска сметка или службен печат.
Тие ги опишаа месните заедници како важен, честопати, и ефикасен механизам за ангажман помеѓу локалните власти и локалните заедници бидејќи тие имаат добар преглед на развоите што се одвиваат кај граѓаните, но и рекоа дека самите месни заедници се соочуваат со потешкотии во решавањето на проблемите во заедницата, бидејќи од 2002 година наваму функционираат на доброволна основа.
Поради тоа, учесниците побараа да се донесе нов закон со кој би се вратил поранешниот статус на месните заедници.
Во поглед на локалните совети за превенција, на тркалезните маси стана јасно дека овие механизми имаат потенцијал да служат како алатка што општината би можела да ја користи за да се осигури дека сите стејкхолдери се вклучени во процесот на дискутирање на прашања од областа на јавната безбедност.
Сепак, отсуството на законски пропишана потреба со која би се наложило основање на такви локални совети за превенција, покрај другите предизвици за мултиагенциска соработка, го спречува воспоставувањето и континуираното функционирање на едно такво тело во сите општини во кои се одржаа тркалезни маси.
Во Куманово постои локален совет за превенција, но според учесниците на тркалезната маса тој се карактеризира како едвај функционален поради назначувањата што се направени врз основа на политичка припадност, а не врз експертиза.
Осврнувајќи се на нивните општински локални совети за превенција, учесниците на другите тркалезни маси рекоа дека тие биле неактивни или никогаш не биле основани, а учесниците од Прилеп изјавија дека доколку во иднина би се основал локален совет за превенција, тогаш би било поважно да се осигури дека неговите активности имаат поширок фокус и дека, освен прашања од областа на насилниот екстремизам и радикализација кои водат кон тероризам, тие опфаќаат и други прашања од други области.
Покрај тоа, во поглед на локалните совети за превенција и во насока на осигурување на конзистентност и одржливост, учесниците сугерираа дека таквите совети треба да вклучуваат постојани лица со соодветни компетенции и кои можат да дадат соодветен придонес.
Покрај претставници на различни институции, учесниците, исто така, предложија да се вклучуваат и претставници на организациите на граѓанското општество во конфигурацијата на локалните совети за превенција.
Во отсуство на функционален локален совет за превенција или други механизми што би можеле да се користат за спречување на насилен екстремизам, благодарение на тркалезните маси одржани во Гостивар и Куманово учесниците можеа да имаат увид во постојните и планираните координативни тела што имаат за цел да адресираат други видови на антисоцијални и насилни феномени.
Во Гостивар, учесниците забележаа релевантни, но нефинансирани механизми за координација (на пример, координативно тело за спречување на родово-базирано насилство), при што ја повикаа општината посериозно да се позанимава со насилниот екстремизам.
Тие го поздравија и потпишувањето на меморандумот за разбирање со организацијата за граѓанско општество Search for Common Ground, а со кој меморандум се предвидува основање на акциски тим во заедницата што ќе работи на локален акциски план од областа на спротивставување на насилниот екстремизам и ќе го советува Советот на општината на сродни теми.
Акциски тимови во заедницата се основани и во општините Чаир и Кичево. Истовремено, учесниците на оваа тркалезна маса забележаа дека многу од проблемите со кои се соочува општината мора да се адресираат на централно ниво.
Во Кичево, учесниците побараа да се вклучуваат претставници на помалите малцински заедници од руралните населби во координативните тела што работат на полето на спречување и спротивставување на насилниот екстремизам и радикализација кои водат кон тероризамсо цел да се придонесе кон посоодветно идентификување на проблемите и решенијата.
Во Куманово, информациите за прашања од јавен интерес се споделуваат помеѓу месните заедници, Комитетот за односи помеѓу заедниците (КОЗ) и Комитетот за безбедност на општинскиот совет, со тоа што изворот е заштитен.
И во Куманово и Кичево, учесниците забележаа дека иако е основан Комитетот за односи меѓу заедниците, кој ја организира годишната средба за изработка на програмата што општинското одделение за култура ја спроведува, неговиот доброволен карактер го отежнува адресирањето на прашањата на превентивен начин.
Покрај тоа, иако Општина Куманово одржува добри односи со локалните верски организации, таму не постои меѓуверско тело и општо земено постои мала соработка помеѓу верските заедници.
Тоа што повеќе загрижува, според учесниците на тркалезната маса, е фактот што граѓаните не веруваат доволно во институциите, а тоа е особено случај кај поранливите сегменти од општеството, при што таквата недоверба честопати ги оневозможува самите граѓани да ја добијат потребната помош.
Од една страна, на тркалезните маси во Гостивар и Куманово се покажа дека постојат функционални недостатоци што ја оневозможуваат координацијата на општината со заедницата во процесот на спречување на насилен екстремизам, а, од друга страна, дискусијата на тркалезната маса во Чаир, Прилеп, Тетово и Струга се фокусираше на таквите недостатоци.
На тркалезната маса во Чаир, учесниците забележаа дека постои недостиг на дијалог и соработка помеѓу локалните заедници и општината, а истовремено и укажаа на потенцијалот на општината да иницира ангажман во заедницата преку заеднички активности во сферата на културата.
Во Прилеп, учесниците на тркалезната маса го претставија сега непостојниот младински совет за малолетна деликвенција како пример на добра практика за доближување на родителските совети, образовните претставници и даватели на психосоцијални услуги.
Сепак, тие, исто така, ја пренесоа перцепцијата дека локалните власти избегнуваат контакт со Исламската верска заедница (ИВЗ) откако таа побарала Чарши џамијата да се обнови.
Учесниците на тркалезната маса во Струга го карактеризираа нефункционирањето на локалниот совет за превенција како симптоматски одраз на поширок недостаток на меѓусекторска соработка во општината и, исто така, посочија дека постојат и одредени предизвици што се јавуваат во оценувањето и адресирањето на потребите на руралните заедници од околината на градот Струга.
На крајот, учесниците на тркалезната маса во Тетово ги идентификуваа финансиските потешкотии на општината како пречка за ангажман помеѓу општината и заедницата, вклучувајќи го особено блокирањето на нејзината банкарска сметка што трае веќе неколку години.
3.4. Градење доверба помеѓу заедниците и органите задолжени за спроведување на законот
Генерално, тркалезните маси јасно ставија до знаење дека поради одреден број на различни причини недостига доверба помеѓу заедниците и органите задолжени за спроведување на законот.
На пример, во Струга и Тетово, како причина за ниското ниво на доверба во спроведувањето на законот учесниците ја наведоа неефикасноста на полицијата да го спроведе законот кога сторителите на кривични дела се политички поврзани со одредена политичка партија.
Како што беше објаснето од страна на учесниците на тркалезната маса во Струга, со перципираната неконзистентна примена на законот од страна на полицијата се овозможува неказнивост за добро познати локални криминалци и со тоа ефективно се промовира криминалниот живот како остварлива опција за младината.
Во Тетово и Чаир, граѓаните, исто така, се плашат да пријават настани директно на полицијата поради страв од одмазда од страна на сторителите, па како резултат на тоа тие повеќе се одлучуваат за анонимно пријавување.
Малата застапеност на етничките Албанци во различни органи на Министерството за внатрешни работи, исто така, беше споменато како фактор што резултира во немање на доверба, и покрај постоењето на потврдителната акција што се презема за рамноправна застапеност на етничките заедници во полицијата.
Регрутирањето на службеници задолжени за спроведување на законот врз основа на припадност во одредена политичка партија беше споменато во Чаир и Куманово како причина за малата доверба кај граѓанинот во органите што се задолжени за спроведување на законот.
Распространетата недоверба во полицијата беше очигледна и во гледиштата на учесниците на тркалезната маса изразени во поглед на соодветната улога што органите задолжени за спроведување на законот ја имаат во процесот на спречување на насилниот екстремизам.
Учесниците во Чаир, Куманово и Тетово ги пренесоа стравовите од стигматизација и од тоа да се биде имплициран од страна на полицијата во непотребни истраги, со тоа што учесниците во Чаир предупредија дека со непропорционални репресивни мерки насочени кон локалната заедница се ризикува да се создаде плодна почва за ширење на насилен екстремизам и радикализација кои водат кон тероризам.
Од друга страна, учесниците на тркалезната маса во Струга ја изразија нивната загриженост за капацитетот што полицијата го има за справување со прашања од областа на превенцијата, имајќи го предвид нивниот постоен обем на работа.
Размислувајќи во поглед на овие проблеми, учесниците на тркалезната маса објаснија дека полицијата треба да биде ангажирана само во последен момент како последно средство или ако постои непосредна закана за јавната безбедност.
Учесниците во Чаир објаснија дека иницијативите што произлегуваат од заедницата и се во насока на спречување на појава на насилен екстремизам во нивната општина не предвидуваат вклучување на службеници што го спроведуваат законот, од страв да не се нанесе штета; учесниците во Гостивар истакнаа дека во стратешкиот план што треба да го подготви Акцискиот тим во заедницата за спречување на насилен екстремизам треба да се избегне потпирање врз полицијата.
Истовремено, учесниците повикаа на поголемо градење на доверба помеѓу заедниците и полицијата преку отворен форум како механизам за споделување на безбедносните проблеми што се јавуваат во нивната заедница; сепак, тие забележаа дека полицијата работи од високо централизирано ниво што претставува предизвик за навремено адресирање на настанатите проблеми од страна на самата полиција.
Имајќи ги предвид ниските нивоа на доверба на заедницата во тоа како законот се спроведува, на тркалезните маси, исто така, беше испитана соработката помеѓу органите задолжени за спроведување на законот, од една страна, и училиштата и центрите за социјална работа, од друга страна.
Иако таквата соработка, генерално, беше оценета со слаби оцени од страна на учесниците на тркалезната маса при што поголемиот број сметаа дека со случаите на малолетничка деликвенција, прво, треба да се постапува внатрешно, од страна на училиштен кадар кој дава психосоцијална поддршка, наместо да се инволвира полицијата, учесниците на тркалезните маси во Струмица и Велес забележаа дека постои добра соработка помеѓу полицијата и училиштата.
На крајот, и покрај претежно негативните погледи на учесниците на тркалезните маси за улогата на полицијата во однос на спречувањето на насилниот екстремизам, учесниците на некои тркалезни маси се потсетија на претходните практики на полициско работење во заедницата, како што тоа беше случај со пожарникарот9, во позитивна смисла, при што укажаа на нивната потенцијална улога за спречување на насилниот екстремизам преку одржување на контакти на основно „грасрут“ ниво.
3.5. Улогата на заедниците во спречувањето на насилен екстремизам
Дискусијата за улогата на заедниците во спречувањето на насилниот екстремизам во голема мера беше фокусирана на семејствата и верските заедници, при што многу учесници на тркалезната маса се изјаснија дека процесот на спречување на насилен екстремизам започнува од дома, во раниот детски развој.
На неколку тркалезни маси, учесниците истакнаа дека фокусот треба да се стави на зајакнување на семејната единица, со оглед на тоа дека семејството претставува извор за развивање на вредности на меѓуверска и меѓуетничка толеранција.
Исто така, насилството во семејството треба да се адресира со цел пошироко спротивставување на нормализацијата на насилството во општеството.
Честопати, ваквите изјави беа проследени со опсервации за можноста училишните родителски совети да имаат активна улога во подигањето на свеста за ризиците поврзани со насилниот екстремизам.
Освен тоа, родителите треба да бидат подобро информирани за нивната улога во мониторингот на активностите на нивното дете на интернет и да се осигурат дека тоа е заштитено од онлајн ризици, вклучувајќи и од содржини поврзани со насилен екстремизам и радикализација кои водат кон тероризам.
На тркалезната маса што се одржа во Чаир, учесниците зборуваа за важната улога што жените ја имаат во спречувањето на насилниот екстремизам и радикализација кои водат кон тероризам, забележувајќи дека тие можат да ги предводат своите семејства да негуваат позитивни меѓуверски и меѓуетнички односи, како проактивно, така и како одговор на тепачките помеѓу младите во училиштата и во јавниот превоз.
Во поглед на ова, Проектот „Мајки-училишта“, на Организацијата на граѓанското општество Жени без граници, беше пофалено од страна на учесниците на тркалезната маса во Чаир поради тоа што со таквиот проект се зајакнуваат жените за тие да можат да ги предводат нивните семејства и заедници кон градење на отпорност против насилниот екстремизам и радикализација кои водат кон тероризам.
Од аспект на дијалог и соработка помеѓу верските заедници, учесниците истакнаа дека на повисоко ниво поглаварите на верските заедници се сретнуваат двапати годишно и дискутираат за нивните активности, но на локално ниво не постои доволно комуникација помеѓу Исламската верска заедница (ИВЗ) и Македонската православна црква (МПЦ).
Потребна е интензивирана соработка за да се негува толеранцијата, на пример, преку ангажмани во заеднички активности што се од взаемен интерес (на пример, чистење на паркот од ѓубре) на локално ниво.
Како пример за добри практики учесниците на тркалезната маса во Куманово го издвоија форумот за верски лидери што беше организиран по насилните инциденти што се случија во мај 2015 година, за да се дискутира за тоа како најдобро може да се спречи понатамошна ескалација на ситуацијата.
Исто така, вообичаени беа и повиците од претставниците на Исламската верска заедница и Македонската православна црква за вклучување на часови по етика и религија во наставните програми на училиштата, а кои би биле предавани од страна на соодветно квалификувани наставници, во насока на промовирање на етика и верска толеранција.
Во рамки на дискусиите водени на тркалезните маси, исто така, беше проверен односот помеѓу градењето на верски места за богослужба и симболични предмети, од една страна, и меѓуетничките и меѓуверските односи, од друга страна.
Иако во повеќето случаи овој однос беше опишан од аспект на тоа како изградбата на верски објекти може да предизвика интеркомунални тензии, на дискусијата водена во Струга, исто така, беше истакнато како верските лидери одиграле конструктивна улога во спречувањето на ескалација на насилство во селото Октиси при изградба на црква без дозвола.
Од различна перспектива, учесниците објаснија дека некои верски заедници се соочуваат со долгорочни незадоволства што треба да се адресираат.
Како што беше споменато на тркалезните маси во Прилеп и Гостивар, неуспехот на локалните власти да ја обноват запалената Чарши џамија, што изгоре во конфликтот во 2001 година во Прилеп, го оневозможи помирувањето помеѓу тамошните етнички и верски заедници.
Како резултат на тоа, постои значителна потреба за работа на меѓуверскиот дијалог во таа општина.
На тркалезната маса во Гостивар, ниското ниво на комуникација помеѓу верските заедници и локалните институции беше објаснето од аспект на тоа дека се работи за наследство од комунизмот и неговото пропагирање на антиверски погледи.
Освен осврнување на конкретни верски заедници, на некои тркалезни маси учесниците, генерално, побараа поголема транспарентност и подобро регулирање на активностите што се одвиваат во рамките на верските институции; во поглед на ова, еден учесник на тркалезната маса во Велес рече, „Не можеме да знаеме што попот и имамот кажуваат.
Ние треба да знаеме што тие проповедаат“.
Покрај тоа, претставниците на Македонската православна црква кои учествуваа на една од тркалезните маси посочија на случаи на поединци кои преку прифаќање на екстремни верувања настојуваат да манипулираат со националните и верските идентитети, при што забележаа дека некои свештени лица и членови на црквата имаат идеолошки пристап и тешко е да се држат под контрола.
Од загриженостите што беа споменати на тркалезните маси во однос на муслиманските заедници во Република Северна Македонија, најчестата загриженост се однесуваше на предизвикот за тоа дали Исламската верска заедница би можела да го спречи злоупотребувањето на верата на начин на кој би се спречиле насилниот екстремизам и радикализација кои водат кон тероризам.
На неколку тркалезни маси, претставниците на Исламската верска заедница зборуваа за странски и/или „екстремистички“ организации што спроведуваат верски активности надвор од контролата на официјалните верски тела, понекогаш правејќи го тоа под превезот на културни и хуманитарни активности.
Учесниците на тркалезните маси во Гостивар и Струга, исто така, забележаа дека нивните пријави до полицијата за такви практики никогаш немаат резултирано во акција.
Во Гостивар, учесниците на тркалезната маса дополнително забележаа дека големи количини верска литература се ставени во промет без надзор на Исламската верска заедница, тврдејќи дека насилниот екстремизам и радикализација кои водат кон тероризам може да се спречат преку подобрување на верската писменост и промовирање на силна основа во традицијата ханафи што официјално се следи во земјата.
Слично на тоа, учесниците на тркалезната маса во Гостивар посочија дека верските лидери треба да го подигнат својот профил на социјалните мрежи за да го намалат влијанието на екстремистичките проповедници кај младите и да понудат алтернативни наративи.
Освен тоа, учесниците на тркалезната маса во Куманово нагласија дека верските лидери треба да размислат за тоа како тие би можеле подобро да ја ангажираат младината за таа да може да ги разбере модерните предизвици и реалности со кои се соочува.
Иако голем дел од дискусијата за заедниците се фокусираше на верските заедници, некои учесници на тркалезната маса го насочија своето внимание кон пошироките макросоцијални феномени, како што се хулиганството помеѓу спортските навивачки групи и поттикнувањето на насилство од страна на подмладоците на политичките партии. Учесниците на тркалезната маса во Чаир ја идентификуваа културата на насилство кај некои спортски навивачки групи како отскочна даска кон политички и верски екстремизам.
Од една страна, тие укажаа на посебен однос помеѓу таквите групи и политичките партии, а, од друга страна, тврдеа дека неколку познати странски терористички борци кои ја напуштиле Република Северна Македонија и заминале да се борат во Сирија и Украина наводно претходно биле дел од спортски навивачки групи.
Во Тетово и Куманово, учесниците нагласија дека работењето со фудбалските клубови и нивните навивачки групи треба да претставува врвен приоритет во насока на спречување на употреба на говор на омраза и спречување на насилен националистички екстремизам.
Според гледиштата на учесниците од Чаир треба да се создаде посебно тело коешто би ги контролирало активностите на спортските навивачки групи и би ги санкционирало во случај на несоодветно однесување.
Тие, исто така, ги повикаа сите стејкхолдери од заедницата колективно да го осудат секој чин на ширење омраза и вршење на насилство од страна на спортските навивачки групи.
Во поглед на ова, во Чаир учесниците споделија дека МПЦ направила обид да воспостави контакт со добро позната спортска навивачка група од Скопје, која е позната по поттикнување на насилни инциденти што се темелат на етничка или верска нетолеранција, во насока на промовирање на позитивни морални вредности.
На поголемиот број тркалезни маси, учесниците ја изразија нивната загриженост дека политичките партии шират екстремистичка и националистичка реторика што креира поларизација во општеството.
Во поглед на подмладоците на политичките партии, учесниците во Прилеп укажаа на тоа дека тие потенцијално можат да имаат конструктивна улога во спречувањето на нивните членови да шират негативни наративи, говор на омраза и насилство.
Учесниците и во Струга и во Кичево забележаа дека насилни инциденти се имаат случено во минатото помеѓу младите во училиштата, а кои инциденти биле поттикнати од страна на одредени политички партии во текот на изборните периоди.
На крајот, учесниците на тркалезната маса во Куманово забележаа дека локалната заедница цврсто се бори да го спречи говорот на омраза во социјалните медиуми и да ги осуети лажните вести пред тие штетно да влијаат врз општеството.
3.6. Образование и давање на поддршка на младите кои се подложни на ризик од НЕРВТ
Учесниците на тркалезната маса идентификуваа различни предизвици со кои се соочуваат младите, a кои придонесуваат тие да бидат ранливи и подложни на насилен екстремизам.
На неколку тркалезни маси, учесниците се осврнаа на песимизмот и деморализацијата што резултираат не само од недостатокот на директни можности, туку и од отсуството на позитивни модели на улоги во едно општество во кое успехот очигледно доаѓа благодарение на личните врски, а не на вештините, искуството и интегритетот.
Во оваа ситуација, учесниците забележаа дека младите можеби бараат чувство на припадност преку вклучување во екстремни аутлети, па затоа, им се потребни можности за позитивно менторство и стекнување на лидерски вештини со цел тие да можат да дадат значајни придонеси во општеството.
Во насока на поддржување на тезата дека младината треба да се чувствува разбрана и дека припаѓа на своите заедници, учесниците на тркалезната маса во Куманово потсетија на случај во врска со девојка која заминала за Сирија (и евентуално загинала таму) бидејќи се чувствувала длабоко маргинализирана кога одлучила својата религиозност да ја изрази отворено.
Префрлајќи се на попозитивната страна, учесниците на тркалезната маса во Гостивар зборуваа за младинскиот совет и центар, основан во таа општина, како ветувачки механизам за адресирање на некои од предизвиците со кои се соочува младината што е ранлива и подложна на ризик од насилен екстремизам и радикализација кои водат кон тероризам.
Тркалезните маси разоткрија големи недостатоци во функционирањето на образовниот систем во Република Северна Македонија кои значително ја намалуваат способноста на системот да дава одржливи алтернативи на младината која е подложна на ризик од насилен екстремизам и радикализација кои водат кон тероризам.
Еден од најзначајните наоди што произлезе од тркалезните маси е тоа што кај младината во Република Северна Македонија насилниот екстремизам и радикализација кои водат кон тероризам се храни од длабоките општествени расцепи што се одразуваат во образовниот систем.
На прво место, сегрегацијата по јазик на учење ги ограничува контактите помеѓу учениците од различни етнички и, во многу случаи, исто така, верски заедници.
Покрај тоа, учесниците на тркалезната маса во Тетово ја препишаа сегашната состојба на сегрегација и на неможноста на релевантните институции да се справат со преименувањето на училиштата на начин на кој не би се создале „победници и губитници“.
Покрај тоа, во повеќето училишта малку се прави за промовирање на мултикултурализмот кај учениците, а некои учебници содржат навредливи материјали и материјали што се националистички ориентирани и што придонесува за поларизација и маргинализација, особено во однос на етничките малцинства.
На крајот, учесниците на тркалезната маса во Чаир, Куманово и Прилеп изразија загриженост за ефектите што екстремистичките погледи на наставниците можат да ги имаат врз учениците, а во поглед на ова учесниците од Чаир наведоа конкретен случај во кој член на наставниот кадар поттикнувал насилен екстремизам во училницата.
Како контраст на ова, учесник на тркалезната маса во Штип наведе пример од локално основно училиште во кое активно се негувале добри меѓуетнички односи и каде пријателствата преку етничките линии се покажале како ефикасни за спречување на насилен екстремизам и радикализација кои водат кон тероризам.
На неколку тркалезни маси, учесниците се осврнаа на манифестации на политичка поларизација во училишниот систем. Некои учесници забележаа дека тенденцијата наставниците да бидат вработувани врз основа на политичка припадност предизвикува значителна непостојаност во поглед на нивото на вештини кај наставниот кадар.
Ваквата тенденција наставниците ги става во тешка позиција, односно ги оневозможува да комуницираат со раководствата во училиштата за работите што се потребни и со кои би можело да се подобри квалитетот на образованието.
Истата оваа тенденција, исто така, ја усложнува ситуацијата со преоптовареноста на наставниците, а која се јавува поради пребројноста на класовите и која ја оневозможува индивидуалната работа со учениците, особено со оние ученици кои се подложни на ризик од насилен екстремизам и радикализација кои водат кон тероризам.
Можеби повознемирувачки се случаите во кои, според кажувањата на учесниците на тркалезните маси, одредени наставници и ученици, кои имале дебели врски, донеле оружје во училишните простории и упатиле закани кон други наставници и/или ученици, и на тој начин придонеле културата на насилство да стане норма.
Земајќи ги предвид феномените опишани во претходните параграфи, можеби нема ништо изненадувачко во откритието на истражувањето, наведено од страна на учесниците на тркалезната маса во Прилеп, дека учениците немаат доверба и дека поради таквата недоверба кај нив постои тенденција да не бидат подготвени да ги споделуваат своите грижи со наставниците и училишните служби за поддршка.
Сепак, учесниците на тркалезните маси во Чаир и Куманово обезбедија примери на добра практика во поглед на давање поддршка за млади што се подложни на ризик од насилен екстремизам и радикализација кои водат кон тероризам.
Во Чаир, кога едно дете покажува девијантно однесување, наставникот кој е одговорен за детето ги поканува родителите да дојдат во училиштето и заедно со педагогот и училишниот психолог да подискутираат за проблемот.
Во Куманово, учесниците на тркалезната маса известија за одлична соработка помеѓу училишните стручни служби и локалните организации на граѓанското општество.
Учесниците на тркалезните маси едногласно се согласија за вредноста на воннаставните активности со кои на младите се обезбедува пристап до конструктивни активности во текот на нивното слободно време.
Истовремено, сепак, учесниците забележаа дека широко распространетата пренатрупаност на училиштата, што резултира во нивно двосменско или повеќесменско функционирање, укажува на тоа дека многу училишта не располагаат со потребниот простор за тие да можат да понудат воннаставни активности, па дури тие и да биле планирани во училишната програма.
Исто така, во рамки на тркалезните маси се спомна дека најголемиот број на ранливи и подложни ученици на ризик од насилен екстремизам и радикализација кои водат кон тероризам, најверојатно, би биле исклучени од такви активности бидејќи честопати приоритет се дава на учениците што покажуваат подобри резултати во нивното образование.
Во Гостивар и Тетово, општинските власти презедоа чекори за решавање на оваа состојба со доделување на ресурси за воннаставни активности: младинскиот и општински центар во Гостивар здружуваат шест младински организации, а Општина Тетово обезбеди простор и логистичка поддршка за неодамна формираната мрежа на младински волонтери кои служат како домаќини за активности.
Тема која предизвика одредена дебата помеѓу учесниците на тркалезната маса беше потенцијалот локалните совети за превенција на малолетничка деликвенција да играат улога во спречувањето на насилниот екстремизам.
Учесниците во Тетово и Велес, генерално, беа позитивни околу ова, а еден учесник од Штип зазеде став дека таквите совети не се соодветни за адресирање на насилен екстремизам и радикализација кои водат кон тероризам.
Исто така, на тркалезните маси се спомна дека младинските организации на политичките партии треба да се вклучат во напорите за спречување на насилниот екстремизам.
3.7. Социјалната заштита и менталното здравје
Со оглед на тоа што во потенцијалните двигатели на насилниот екстремизам и радикализација кои водат кон тероризам влегуваат социјалната маргинализација и хроничната невработеност, во текот на дискусиите водени на тркалезните маси, исто така, се разгледаа мерките што институциите за социјална помош ги преземаат за адресирање на овие феномени, а особено во поглед на тоа како тие влијаат врз младите.
Покрај тоа, беше посочено дека таквите мерки за решавање на проблемот со невработеноста имаат тенденција да се фокусираат на лица со завршено средно или високо образование, при што со нив се изоставуваат традиционално маргинализираните групи, како што се Ромите.
Заеднички заклучок на учесниците на тркалезните маси е тоа што иако центрите за социјална работа имаат големо искуство во адресирањето на различни форми на антисоцијално однесување, кај нив постои недостиг од специјализирана експертиза што би им овозможила да можат да го разберат насилниот екстремизам и ризиците што се поврзани со истиот.
Покрај тоа, во центрите за социјална работа недостасуваат ресурси потребни за развивање и распоредување на релевантни капацитети, а учесниците во Куманово забележаа дека вработените во локалниот центар веќе работеле на доброволна основа за да ги спроведат постојните програми.
Имаше еден предлог за формирање на централизиран центар со банка на мобилни експерти кои би ги советувале практичарите на локално ниво.
Исто така, на тркалезните маси беше истакната потребата центрите за социјална работа да работат потесно со основните и средните училишта за да може да се обезбеди поддршка на ранливата младина.
Со оглед на фактот дека повеќето наставници немаат ниту време ниту вештини потребни за активно да го поддржат социјалниот развој на учениците, улогата на училишниот кадар за психосоцијална поддршка добива на посебна важност.
Сепак, политичката поларизација и пренатрупаноста во училиштата, генерално, влијаат врз оваа категорија кадри на ист начин на кој e засегнат наставниот кадар, со тоа што многу училишни популации се пребројни за бројот на вработени психосоцијални кадри, а во некои училишта нема педагог и/ или психолог.
Дури и таму каде што има такви кадри во доволен број, тие честопати немаат поминато низ соодветни обуки што би им овозможило да го разберат феноменот на радикализација кон насилен екстремизам и како тој феномен би можел да се адресира.
Учесниците забележаа дека за младината е важно таа да се почувствува дека е слушната, дека таа може да се искаже и да се почувствува дека може да ги идентификува сопствените проблеми и грижи и истите да ги сподели со возрасни лица во кои таа има доверба.
поради тоа, наставниците, педагозите, психолозите во училиштата и родителите треба повеќе да се вклучуваат во процесот на ангажирање на младината.
Во поглед на адресирањето на деликвенцијата кај младите и насилното однесување, учесниците, исто така, повикаа и побараа таквите случаи, прво, да се адресираат внатрешно, од страна на училишните педагози и психолози, а не полицијата да се вклучува предвреме и прерано.
Освен тоа, беше предложено да се создадат специјализирани програми за млади со цел да се расформира културата на насилство што веќе преминала во норма, како и да се помогне во процесирањето на глобалните вести и настани што можат да ја вознемират психата на младите луѓе.
Учесниците, исто така, забележаа дека центрите за социјална работа треба повеќе да се концентрираат на адресирање на семејната нефункционалност бидејќи семејното насилство може дополнително да оди во прилог на охрабрување на насилно и екстремистичко однесување кај младите поединци.
Исто така, со таквите напори би се поддржала и работата на психосоцијалниот училиштен кадар кој, во согласност со неодамнешното законодавство, е спречен да има пристап до информации поврзани со семејните околности на учениците и покрај реалните докази дека голем дел на ученици, кои имаат потреба од поддршка и помош, доаѓаат од семејства што се социјално хендикепирани и/или дисфункционални.
Некои учесници на тркалезната маса, исто така, забележаа дека центрите за социјална работа не се секогаш спремни да го поддржат училишниот кадар кој дава психосоцијална поддршка кога тие се контактираат да пружат помош за одреден ученик.
Исто така, учесниците идентификуваа дека локалните центри за социјална работа треба да се ангажираат во програми што се имплементираат за рехабилитација и реинтеграција на упатените лица кои биле оценети како ранливи и склони кон насилен екстремизам и радикализација кои водат кон тероризам.
На тркалезната маса во Струга, исто така, беше укажано на немањето на знаење за тоа како поединците кои се ослободени од затворскиот систем би можеле соодветно да се ресоцијализираат и да се реинтегрираат во заедниците со соодветна поддршка, а со цел да се осигури тие да не станат ранливи на насилни екстремистички групи.
На некои тркалезни маси беше предложено верските лидери да имаат улога во давањето на менторство на теолошка основа во текот на рехабилитацијата и реинтеграцијата на таквите лица, иако тие честопати не поминале низ специјализирана обука за давање психолошка поддршка и совети.
На крајот, на тркалезните маси беше истакнато дека социјалните и културните табуа околу менталното здравје водат кон стигматизација и дополнителни препреки за индивидуалците при што ги оневозможуваат да добијат пристап во заедницата до здравствени услуги од областа на менталното здравје.
4. ПРЕПОРАКИ И ЗАКЛУЧОЦИ
Во комбинација со неколку препораки, ова поглавје содржи заклучоци за прашањата што во текот на дискусиите беа идентификувани како предизвици.
Тие се синтетизирани од наодите од секоја тематска област и даваат насоки за тоа како да се промовира еден мултистејкхолдерски пристап на полето на спречување и спротивставување на насилен екстремизам и радикализација кои водат кон тероризам.
4.1. Капацитети за сеопфатен општествен пристап кон С/СНЕРВТ (обучен кадар, инфраструктура, финансии)
4.1.1. Адекватно обучен кадар
Сеопфатниот општествен пристап на полето на спречување и спротивставување на насилниот екстремизам и радикализација кои водат кон тероризам беше поддржан на сите тркалезни маси.
Сепак, еден од главните предизвици што беше идентификуван за време на дискусиите беше недостатокот на обука за да се осигури дека кај поединците постои разбирање и свест за принципите и пристапите што централната власт ги промовирала преку национални стратегии и акциски планови.
Стејкхолдерите се согласија дека тоа бил системски недостаток што се појавува при координација со нивните матични институции, и истакнаа дека овој недостаток бил особено очигледен таму каде што ниту една институција не била задолжена да ја преземе водечката улога во решавањето на попречните проблеми.
Учесниците искажаа загриженост во врска со вклучувањето на наставници во процесите на спречување и спротивставување на насилниот екстремизам и радикализација кои водат кон тероризам.
Општата перцепција за едукаторите во сите области е тоа што тие се сметаат за неадекватни за да се ангажираат во превенцијата, освен ако поседуваат одредено ниво на експертиза.
Речиси на секоја тркалезна маса се даваше приоритет на специјализирани обуки наменети за наставници.
Препораката што произлезе во однос на ваквите загрижености беше тоа дека треба да се посвети посебно внимание за да се осигури дека со интервенциите од областа на спречување и спротивставување на насилниот екстремизам и радикализација кои водат кон тероризам се почитуваат човековите права и основните слободи, вклучително и правата на децата.
На повеќето тркалезни маси, претставниците на организациите на граѓанското општество постојано укажуваа на едукаторите и другите учесници дека постојните вештини можат да се применат во превентивното програмирање.
Таквите вештини можат да вклучуваат (но, не мора да бидат ограничени ) менторство и советувања, педагошка поддршка, активно или стратешко слушање, комуникациски вештини, медијација и критичко размислување.
Како резултат на тоа, по почетните дискусии, на поголемиот дел тркалезни маси учесниците покажаа промена во перцепциите што се однесуваат на нивните способности да се ангажираат на полето на спречување и спротивставување на насилниот екстремизам и радикализација кои водат кон тероризам, а таквата промена се должеше на нивната зајакната свест за постојните вештини што можат да се искористат.
Во исто време, доколку обуката на наставници не е адекватна и во согласност со почитувањето на човековите права и со пристапот да не се прави штета, тогаш постои ризик дека тоа може да резултира во претерано упростување на клучните прашања.
Социјалните работници и психолози побараа да се почитува автономијата на нивните стручни области.
Иако изразија подготвеност да учествуваат во превентивни програми, учесниците во овие категории ја потенцираа потребата од спротивставување на барањата на органите задолжени за спроведување на законот со кои би се барало кршење на нивните етички кодекси, а со кои кодекси се осигурува довербата што тие ја добиваат од страна на нивните корисници кои бараат психосоцијална помош.
Во некои општини, социјалните работници и психолозите, кои учествуваа на тркалезните маси, презентираа успешна меѓуинституционална соработка на полето на спречување на други антисоцијални однесувања, како што е малолетничката деликвенција.
Според мислењето на овие учесници, треба да се зголемат капацитетите на стручниот кадар и преку специјализирана обука да се развие темелно разбирање на концептите што се однесуваат на спречување и спротивставување на насилниот екстремизам и радикализација кои водат кон тероризам.
Претставниците на општините и локалните институции побараа да се обезбеди специјализирана обука од страна на централните власти и Националниот комитет за спречување на национален екстремизам и контратероризам (НКСНЕКТ).
Поконкретно, секое министерство со претставник во Националниот комитет за спречување на национален екстремизам и контратероризам треба да обезбеди обука на локално ниво пред да се обиде да создаде локални планови за спроведување на активности против спречувањето и спротивставувањето на насилниот екстремизам и радикализација кои водат кон тероризам.
Честата промена на работниот кадар во одредени институции ја попречува одржливоста на процесот на градење на капацитети, како и на процесот на градење на механизми што би можеле да се воспостават на локално ниво.
Исто така, учесниците препорачаа да се врши процена на компатибилност за секое лице кое би сакало да се вклучи во интервенции од областа на спречување и спротивставување на насилниот екстремизам и радикализација кои водат кон тероризам, бидејќи одредени професионалци од нивната област можеби искажуваат ставови што одат во прилог или се во насока на поддржување на насилниот екстремизам и радикализација кои водат кон тероризам.
4.1.2. Инфраструктура
Најновите глобални трендови покажуваат дека заедниците играат важна улога во процесот на спречување на насилен екстремизам, со тоа што превентивните пристапи што се темелат на заедницата се покажуваат како корисни за дополнување на процесот што се темели на пристап базиран на спроведување на законот, а кој процес оди во прилог на зајакнување на безбедноста и сигурноста.
Најголемиот предизвик, идентификуван од страна на заедниците, беше недостигот на инфраструктура, независно од тоа дали се работи за физичка или мека инфраструктура (на пример, институции), а со која би можело да се овозможи простор и форум за заедниците да придонесат кон превенцијата.
Дури, иако сите учесници се согласија дека владите не можат самите да го спречат и да се спротивстават на насилниот екстремизам, заедниците побараа националните стратегии да ја одразуваат потребата од создавање на физичка и мека инфраструктура што е потребна за целите на спречување и спротивставување на насилниот екстремизам и радикализација кои водат кон тероризам.
Учесниците на тркалезната маса посочија на ограничените воннаставни средства со кои училиштата располагаат и на системскиот недостаток на простор.
Тие, исто така, забележаа дека нема доволен број на психолози и покрај повторените обиди да се регрутира таков кадар.
Од друга страна, одредени општински власти неформално имаат назначено места што би се користеле за работа со младината или, пак, за реализација на активности што би имале за цел остварување на пристап до заедницата.
Поголемиот број на учесници на тркалезната маса беа согласни дека партнерствата за спречување на насилен екстремизам и радикализација кои водат кон тероризам најдобро се формираат од страна на самите заедници, со поддршка од институциите и организациите на граѓанското општество.
Но, сепак, сè уште останува потребата централните и локалните власти да ги координираат напорите на заедницата преку создавање на инфраструктура за поддршка на работата на заедниците, локалните институции и организациите на граѓанското општество.
Локалните институции потврдија дека постојат нејасности во дефинирањето на улогите што стејкхолдерите би требало да ги имаат во процесот на спречување на насилниот екстремизам и радикализација кои водат кон тероризам.
Независно дали се работи за општини со надлежност над училишта или социјални и здравствени или други институции, една од најпроблематичните работи е тоа што овие фактори во недоволна мера ја признаваат превенцијата како општа надлежност.
За да се промовира мултисекторски пристап потребно е да се воспостават канали на комуникација и соработка.
Во поглед на нивните интеракции, најголемиот број на локални институции се ограничени на централно ниво од страна на нивните матични институции кои не даваат легитимитет на барања што произлегуваат од други институции, а тоа пак, од друга страна, резултира во преземање на активности што се побарани само од страна на матичините институции или другите централни власти.
4.1.3. Финансии
Една од најголемите грижи што беше искажана од страна на стејкхолдерите кои учествуваа на тркалезната маса беше фактот што тие не располагаат со доволно финансиски средства за да би можеле да се вклучат во активности или интервенции од областа на спречување и спротивставување на насилниот екстремизам и радикализација кои водат кон тероризам.
Институционалните стејкхолдери информираа дека нема доволна флексибилност во нивните буџети за кои претходно одлучуваат нивните матични институции.
Од друга страна, кај лидерите на заедницата и верските лидери постои недостиг на средства и немање капацитет за менаџирање со фондови.
Претставниците на општината, од нивна страна, забележаа дека тие можат да најдат модалитети за финансирање на интервенции од областа на спречување и спротивставување на насилниот екстремизам и радикализација кои водат кон тероризам, со тоа што таквите средства би биле ограничени и земени од средства наменети за други обврски на општината.
Од друга страна, организациите на граѓанското општество, што се занимаваат со работи од областа на спречување и спротивставување на насилниот екстремизам и радикализација кои водат кон тероризам или поврзани прашања, изјавија дека финансиите не се нивната најголема грижа, односно посочија кон потребата од поголема институционална поддршка и обуки за градење на капацитети.
Во текот на тркалезните маси, националниот координатор за спротивставување на насилниот екстремизам и контратероризам, како и двајцата заменици координатори, ги уверија стејкхолдерите дека донаторите се заинтересирани да финансираат локални иницијативи.
Во исто време, тие појаснија дека за добивање на финансиски средства потребно е претходно да се развие локален план за имплементација што ќе биде во согласност со Националната стратегија за спротивставување на насилниот екстремизам.
Во неколку општини беше побарано донаторите да се консултираат со заедниците за нивните потреби и приоритети пред тие да почнат со планирање на интервенциите.
4.2. Меѓуагенциска соработка
Најтешкиот сегмент што треба да се адресира при промовирањето на еден мултистејкхолдерски пристап претставува меѓуагенциската соработка.
Иако е тешко да се реализира таква соработка независно од тоа за каква тематска област станува збор, во случајот со спречување и спротивставување на насилниот екстремизам и радикализација кои водат кон тероризам уште е потешко да се реализира меѓуагенциска соработка поради фактот што оваа област традиционално е поврзана со секуритизацијата.
За да ја разберат нивната улога во процесот на адресирање на насилниот екстремизам имаа тешкотии особено оние локални институции што се дел од општините во кои претходно не биле спроведени иницијативи од областа на спречување и спротивставување на насилниот екстремизам и радикализација кои водат кон тероризам, а тоа беше констатирано при процесот на самото контактирање на институциите во текот на подготовките на тркалезните маси.
Како резултат на тоа, тркалезните маси служеа како одличен форум за дебата, за зголемување на свеста, за кршење на табуа за теми од областа на секуритизацијата, како и за промовирање на соработката и вклучувањето на заедницата во процесите.
На тркалезните маси беа споделувани добри практики и лекции што претходно биле научени од други мултистејкхолдерски тела формирани за адресирање на различни прашања.
Генерално, институциите немаа никакви критериуми за делегирање задачи или за назначување на соодветен кадар во такви комитети или тела.
Освен тоа, фактот што одредени членови немале соодветна експертиза ја поткопа кредибилноста и функционалноста на таквите напори.
Ваквата состојба беше дополнително влошена како резултат на политичката поларизација што постои во рамките на релевантните институции бидејќи експертите таму, кои имаат познавања од нивните области, не се унапредуваат да работат во мултистејкхолдерски тела, туку на нивното место се поставуваа други лица на политичка основа.
Тоа што во мултистејкхолдерските тела не постои хиерархија и директна врска преку која кадрите би ги известувале своите претпоставени за активностите што тие ги преземаат води кон состојба во која никој не одговара за преземените активности.
Членови на такви тела известија за тоа дека тие не добивале поддршка од страна на нивните раководители од причина што самите тие не можеле да ја препознаат превентивната надлежност на телото, легитимноста на заклучоците и одлуките што произлегуваат од таквите мултистејкхолдерски тела.
Недостатокот на поттици, како што е финансиската компензација за редовно учество во работата на телата, , исто така, беше идентификувано како штетно за мултистејкхолдерските тела.
Исто така, и оправдувањето за отсуство од работа беше споменато како проблем што води кон тешкотии во координирањето на средбите.
Постои недостиг на вертикална и хоризонтална соработка во различни области што се поврзани со процесите на спречување и спротивставување на насилниот екстремизам и радикализација кои водат кон тероризам.
Учесниците на тркалезните маси забележаа дека локалните институции, генерално, работат во изолирани силоси во општините. Како резултат на тоа, претставниците на овие институции честопати не се информирани за активностите на другите, при што во нивната работа се преклопуваат едни исти прашања, или, пак, самите институции работат со исти фактори.
Имајќи ја предвид оваа ситуација, преку примена на мултистејкхолдерски пристап може да се очекува зголемување на свеста и подобрување на соработката со сите фактори.
Дотогаш, во избраните општини во кои се одржаа тркалезните маси биле формирани различни мултистејкхолдерски тела што имале за цел спречување на специфични категории на антисоцијални однесувања, како што се малолетничката деликвенција и други штетни активности поврзани со употребата на алкохол или дрога.
Локалните совети за превенција и граѓанските советодавни групи, што, првично, беа промовирани од страна на Мисијата на ОБСЕ во Скопје, беа споменати како позитивни примери на превентивни механизми што постојат и функционираат во некои општини.
Сепак, во различни општини се појавија многу предизвици во поглед на воспоставувањето на целосно функционални превентивни механизми.
Од најважните предизвици учесниците посочија на потребата од процена на неодржливите механизми и прибирање на информации по однос на тоа зошто таквите тела престанале да функционираат, како основа за подобрување на дизајнот на идните можни превентивни механизми за спречување и спротивставување на насилниот екстремизам и радикализација кои водат кон тероризам.
4.3. Координација помеѓу централните и локалните власти
Распределбата на одговорностите и механизмите за интеракција помеѓу локалните и централните власти е регулирана во согласност со начелата утврдени во Европската повелба за локална самоуправа.
Во клаузулата за општа надлежност се прецизира дека според законот распределбата на овластувањата и одговорностите оди заедно со признавањето на овластувањето на локалните власти да можат да интервенираат во кое било прашање од локален интерес.
Во согласност со ова, учесниците на тркалезната маса имаа став дека општините се најдобро поставени да поддржат превентивни механизми и други иницијативи од областа на спречување и спротивставување на насилниот екстремизам и радикализација кои водат кон тероризам што би се темелеле на мултистејкхолдерски пристап.
Претставниците на општините изјавија дека за да можат таквите иницијативи правилно да функционираат потребно е централната власт да воспостави соработка и да обезбеди обука за градење на капацитети.
Како најголеми предизвици во поглед на тоа тие да можат да направат напори за насочување на нивната работа во нова област, како што е спречување и спротивставување на насилниот екстремизам и радикализација кои водат кон тероризам, тие ги идентификуваа приоритетите на националните и локалните институции, кои се разликуваат, како и тоа дека тешко е да се побараат и извршат буџетски измени.
Постоеше консензус кај сите локални институции во избраните општини дека таму треба да се воспостави национална поддршка (од горе надолу/ top-down) во поглед на сите чувствителни области, а особено за спречувањето и спротивставувањето на насилниот екстремизам и радикализација кои водат кон тероризам.
Локалните институции, исто така, известија за потешкотии во распределбата на време и ресурси и за неможноста да спроведуваат акциски планови кога проблемите на локално ниво не се одразуваат и во националните акциски планови.
Откако, порано оваа година, Мисијата на ОБСЕ во Скопје одржа јавни консултации за Националната стратегија и Акцискиот план за спротивставување на насилниот екстремизам, Скопје и Тетово беа двете најрасположени и најприемчиви општини за организирање на тркалезни маси за кои сега дискутираме во овој Извештај.
Ова покажува дека инклузијата на сите стејкхолдери во носењето одлуки на локално ниво промовира одобрување кај заедницата во насока на нејзино заложување за акциски план на национално ниво, бидејќи со таквиот план се адресираат локалните динамики и незадоволства на заедницата.
Од своја страна, централните власти ги препознаваат општините како институции што играат клучна улога со нивното поврзување со граѓаните.
Учесниците на тркалезните маси препорачаа централната власт да размисли за развој на механизми за интеграција составени од повеќе стејкхолдери кои би спроведувале активности од областа на управувањето со политики и регулативи што имаат одредено влијание врз општините, а особено активности од областа на оние политики што можат да задираат во чувствата на заедницата.
Недостигот на хоризонтална и вертикална комуникација беше споменат како причина за пасивност на институциите и немањето на активности во насока на спречување на насилниот екстремизам и радикализација кои водат кон тероризам.
За успешно спроведување на политиките најважно е да постои постојана меѓуинституционална комуникација, од причина што таа оди во прилог на подобро разбирање на политиките и овозможува вршење мониторинг, давање помош, советување и консултирање доколку се јави одреден спор.
Како резултат на тоа, националните институции треба да одржуваат регуларни брифинзи со цел да се информираат релевантните стејкхолдери на национално и локално ниво за стратешките активности што се преземаат за адресирање на насилниот екстремизам и радикализација кои водат кон тероризам.
Исто така, беше предложено да се спроведува постојана обука на стручните лица кои работат на полето на спречување на насилен екстремизам од причина што со единичните обуки не се обезбедува давање соодветна поддршка и насоки во процесот на справување со феноменот на насилен екстремизам.
Ваквото барање за таква обука беше најчесто споменувано кај едукаторите и стручните училишни кадри кои укажаа на досега несретнатата потреба за постојан стручен развој од областа на спречување на насилниот екстремизам и радикализација кои водат кон тероризам и други антисоцијални однесувања.
Иако општините имаат општа надлежност во поглед на образованието, Бирото за развој на образованието е тоа што одобрува промени во наставните активности, а ова дополнително укажува на потребата од мултистејкхолдерски пристап кон спречување и спротивставување на насилниот екстремизам и радикализација кои водат кон тероризам.
Истражувачите се соочуваат со потешкотии при добивањето на податоци и статистички податоци во врска со насилниот екстремизам и радикализација кои водат кон тероризам, а кои податоци се, главно, класифицирани.
Државните институции, исто така, имаат потреба од статистички податоци за правилно планирање на стратегии и акциски планови.
Идеално, потребните податоци би можеле да бидат прибирани локално од страна на истражувачите кои ќе бидат во комуникација со практичарите и локалните стејкхолдери, а потоа податоците би можеле да бидат споделувани со националните координативни тела.
Такви напори беа споменати од страна на претставници на граѓанското општество кои имаат искуство во креирање на мрежи на практичари кои работат во една иста област.
Сепак, локалните институции, општините и актерите на централната власт посочија на предизвици во воспоставувањето на рамка за соработка, особено кога станува збор за вертикална и хоризонтална соработка.
Општо земено, неуспехот на локалните институции да ја препознаат нивната улога во превенцијата ги поткопа институционалните одговори во поглед на процесот на адресирање на насилниот екстремизам и радикализација кои водат кон тероризам.
Општата перцепција на повеќето локални институции е дека штом се појави проблем, тие треба да дејствуваат со цел да ги ублажат штетите и да ги адресираат последиците.
Само неколку општини, кои имале претходно видено добри практики и резултати од примената на мултистејкхолдерски пристап, беа расположени и подготвени да го адресираат насилниот екстремизам и радикализација кои водат кон тероризам преку учество во слични координирани и мултистејкхолдерски тела.
Генералниот консензус на учесниците на тркалезните маси е во насока на тоа дека треба да се сработи повеќе за да им се овозможи на институциите да можат да ги поддржат иницијативите за превенција на локално ниво, како и на тоа дека координацијата на активностите што се преземаат на централно и локално ниво е клучен фактор за операционализирање на стратегиите и акциските планови за спротивставување на насилниот екстремизам.
5. НАЈДОБРИ ПРАКТИКИ ШТО СЕ ПРЕПОРАЧУВААТ ЗА КРЕИРАЊЕ НА ПРОГРАМИ ОД ОБЛАСТА НА С/СНЕРВТ
Во ова поглавје се претставени клучните препораки за најдобри практики што можат да се применат за дизајнирање и спроведување на програми за спречување и спротивставување на насилниот екстремизам и радикализација кои водат кон тероризам.
Препорачаните најдобри практики произлегуваат од увидот што го имавме и научените лекции од наодите до кои дојдовме преку тркалезните маси, а кои наоди беа разгледани како една целина.
1. Заземете се за широка мултистејкхолдерска соработка користејќи сеопфатен општествен пристап.
Спојте ги релевантните стејкхолдери од граѓанското општество и различните институционални сектори на начин на кој, особено, ќе се обезбеди вклученост на практичарите кои имаат искуство во спречување на други форми на насилство и ризични социјални однесувања.
Со ваквиот пристап се препознаваат општествените корени на феноменот на насилен екстремизам и се овозможуваат рани интервенции и неприсилни решенија кога имаме случаи во кои поединци или заедници се изложени на ризик при адресирање на факторите што водат кон насилен екстремизам и радикализација кои водат кон тероризам.
2. Креирајте програми приспособени на локалниот контекст со тоа што ќе дадете приоритет на решенијата за кои постои вистинска потреба.
Секоја општина има свој посебен контекст и свои предизвици што оневозможуваат примена на еднообразен пристап што би се применил за спроведување на Националната стратегија и Акцискиот план.
Треба да се изврши процена на локалните потреби при што самата процена треба да содржи анализа на сите форми на феноменот на насилен екстремизам и радикализација кои водат кон тероризам и на ресурсите што можат да се употребат за негово спречување.
Напорите треба да се прават на начин на кој тие ќе се надградуваат во рамките на постојните капацитети и програми на локалното граѓанско општество.
3.	 Дајте им на локалните стејкхолдери директен удел во програмите од областа на спречување и спротивставување на насилниот екстремизам и радикализација кои водат кон тероризам.
Промовирајте вистинско зајакнување на локалните фактори преку нивно консултирање и учество во процесите на носење одлуки; олеснете ја инклузијата на недоволно застапените маргинализирани групи како што се малцинските заедници, младината, жените, а кои, исто така, би можеле на маса да стават различни ставови и потреби.
4. Примените конфликтно - чувствителни леќи во процесот на планирање и дизајнирање на програми.
Разберете ги локалните динамики и чувствителности околу меѓуетничките, верските и политичките поделби што предизвикуваат тензии и недоверба, како и потребата од градење доверба меѓу граѓаните и институциите (како што се институциите задолжени за спроведување на законот).
Направете чекори за промовирање на градење доверба и зајакнување на дијалогот во заедницата за чувствителни прашања поврзани со насилниот екстремизам и радикализација кои водат кон тероризам.
Таму каде што е возможно тоа, настојувајте да ги адресирате наследените проблеми, како што се националните конфликти и незадоволства на заедницата, како фактори што можат да водат кон насилен екстремизам и радикализација кои водат кон тероризам.
5. Приоритизирајте го почитувањето на човековите права и начелото да не се прави штета.
Од огромна важност е да се спроведе детална анализа на ризиците во процесот на дизајнирање на проектот, а со која анализа би се имало за цел да се намали можноста од ненамерна стигматизација или кршење на човековите права и фундаментални слободи, како што се слободата на религија или верување.
Осигурете се дека не се прават несразмерни напори од областа на спречувањето и спротивставувањето на насилниот екстремизам и радикализација кои водат кон тероризам со одредена етничка или верска заедница со цел да се избегне толкувањето дека со таквите напори се врши профилирање или дискриминација на одредена група.
Кога се работи со деца и адолесценти потребно е да постои професионална етика и заштитни мерки со кои би се штителе специфичните права и благосостојба на лицата од овие групи преку спречување на изложеност на непотребна стигматизација.
6. Осигурете се дека решенијата за спречување и спротивставување на насилен екстремизам и радикализација кои водат кон тероризам се насочени кон луѓето.
Напорите треба да се фокусираат на зајакнување на заштитните фактори што одат во прилог на создавање на отпорни заедници и поддржување на благосостојбата на поединците.
Со претерано секуритизирани пристапи се ризикува да се поткопаат партнерствата со заедниците и институционалните стејкхолдери од причина што таквите пристапи се фокусираат на детекција на опасности наместо на адресирање на основните фактори на насилен екстремизам и радикализација кои водат кон тероризам и давање на потребната поддршка на ранливите поединци.
Треба да се посвети внимание во насока на почитување на независноста, нормативните вредности и стручните заложби на практичарите во граѓанското општество, образованието, верските институции, менталното здравје и социјалната заштита.
7. Бидете претпазливи околу прераното вклучување на органите задолжени за спроведување на законот.
Процесот на градење на партнерства помеѓу полицијата и заедницата, што би се темелеле на меѓусебна доверба и соработка, прво, бара негување на одржливи врски со текот на времето, а кои врски би биле воспоставени пред да се ангажираат локалните заедници во високо чувствителни прашања од областа на насилниот екстремизам и радикализација кои водат кон тероризам со цел да се избегнат недоразбирањата и стигматизацијата.
Во оние случаи каде има ранливи поединци, вклучувањето на полицијата во некривичниот простор, кога не постои веродостојна закана, може да доведе до стигматизација и да го оттурне поединецот уште подалеку на патот кон радикализација.
8. Координирајте ги напорите што се преземаат од страна на централната и локалната власт и меѓународната донаторска заедница.
Презаситеноста со активности и посветеноста на несразмерно високо ниво на внимание кон спречувањето и спротивставувањето на насилниот екстремизам и радикализација кои водат кон тероризам може да резултира кај одредена заедница да се јави поместување на другите важни прашања.
Таквата ситуација, пак, може да резултира во таргетирана стигматизација и преоптоварување на ресурсите.
9. Инкорпорирајте родови аспекти во дизајнот на иницијативи за спречување и спротивставување на насилниот екстремизам и радикализација кои водат кон тероризам.
Промовирајте значајно зајакнување на жените при оформувањето на напори за спречување на насилство преку создавање на вистински можности со преобразувачка улога во општеството.
Избегнете да го инструментализирате учеството на жените со цел да промовирате одредена безбедносна агенда, а притоа настрана да ставите други работи што предизвикуваат загриженост, како што тоа е унапредувањето на правата на жените.
Осигурете се дека со напорите да се вклучат жените во спречувањето и спротивставувањето на насилниот екстремизам и радикализација кои водат кон тероризам не се зајакнуваат традиционалните родови улоги, стереотипи и нееднаквости, како и тоа дека истите не се подложуваат на дополнителен ризик.
10. Осигурете ја одржливоста на иницијативите за спречување и спротивставување на насилниот екстремизам и радикализација кои водат кон тероризам.
Искористете ги постојните превентивни механизми таму каде што тоа е возможно и инкорпорирајте ги научените лекции и добри практики при создавањето на нови механизми.
Основајте рамка за соработка помеѓу стејкхолдерите со тоа што ќе ги опишете улогите и каналите за комуникација и истовремено ќе обезбедите соодветни поттици и поддршка во насока на осигурување на постојан ангажман.
Таму каде што е возможно тоа, настојувајте да ангажирате стејкхолдери кои покажуваат јасен интерес и заложба за спречување и спротивставување на насилниот екстремизам и радикализација кои водат кон тероризам.
Дури и пред конфликтот од 2001 година, но особено по неговото завршување, проблемот со меѓуетничките и верските поделби не беше успешно разрешен, што создаде плодна почва за појава на верска и етничка радикализација која води кон насилство.
Постоеше јасен консензус кај присутните дискутанти дека треба многу да се стори за да се направи Чаир безбедно место отпорно на радикализација.
Кревките односи во заедницата придонесоа кон верска нетолеранција помеѓу двете најголеми верски заедници во општината – муслиманите и православните христијани.
Исто така, непријателството помеѓу локалните членови на спортските навивачки групи, за кои постои историја на етничка и верска омраза, ги прави Општина Чаир и околните општини помалку безбедни и склони кон меѓуетнички и меѓуверски судири.
На крајот, сегрегацијата во училиштата претставува еден од движечките фактори што придонесува кон радикализација која води кон насилен екстремизам.
Зајакнување на граѓанското општество и споделување на најдобри практики
Во поглед на зајакнувањето на граѓанското општество и споделувањето на најдобри практики на ниво на заедница, претставниците на Организацијата на граѓанското општество забележаа дека постои јасна потреба од создавање на статистичка база на податоци што ќе ги содржи странските терористички борци (СТБ) кои се имаат вратено во Република Северна Македонија.
Оваа база на податоци треба да биде достапна за истражувачите и професионалците за истражувачки цели.
Претставници од локалните организации на граѓанското општество, исто така, ја истакнаа потребата од подобрување на соработката со Меѓународната заедница со цел да се организираат олеснети дискусии со спортските навивачки групи на општинско ниво, со оглед на тоа дека на територијата на Општина Чаир биле извршени повеќе кривични дела на националистичка или етничка основа од страна на членови на овие групи.
На крајот, од страна на локалните медиумски претставници беше забележано дека организациите на граѓанското општество треба да соработуваат со локалните институции и заедници, како и со меѓународните организации, со цел да се зголеми свеста за критичкото размислување, медиумската писменост и промовирањето на демократската култура.
Медиуми (со акцент на локалните медиуми)
Локалните новинари го истакнаа значењето што го имаат националните и локалните медиуми, при што забележаа дека медиумите имаат одговорност да известуваат внимателно, на избалансиран и несензационалистички начин, со цел да не се поттикне насилство и радикализација кои водат кон насилен екстремизам.
Градење на доверба помеѓу локалната заедница и институциите задолжени за спроведување на законот од аспект на превенција - институционални механизми
Лидерите на локалната заедница и претставниците на Националниот комитет за спротивставување на насилниот екстремизам и контратероризам ја истакнаа потребата од правење на понатамошни напори во насока на градење на доверба помеѓу локалните заедници и агенциите задолжени за спроведување на законот.
Особено беше забележано дека постои потреба од долгорочни и одржливи решенија.
Повеќе стејкхолдери се согласија дека полицијата треба да биде вклучена во рамката на потенцијалните механизми за упатување само во краен случај како последно средство, главно, поради нејзината репресивна природа.
Освен тоа, улогата што институциите задолжени за спроведување на законот ја имаат во креирањето на локалните превентивни механизми и треба внимателно да се разгледа.
Локална самоуправа, локални заедници и други локални стејкхолдери
Неколку дискутанти забележаа дека сите локални стејкхолдери треба да вложат напори да се спречи стигматизирањето на одредени етнички, верски или политички групи бидејќи тие се поврзани со радикализација и насилен екстремизам.
Ова е од најголемо значење за етничко и верско мешаните општини како што е и Општината Чаир.
Претставници на организацијата на граѓанското општество споменаа дека локалните совети за превенција што се основани во Општина Чаир треба да ги интензивираат нивните активности и да го следат одблизу феноменот како што се радикализацијата и насилниот екстремизам.
Неколку младински активисти укажаа на тоа дека Општина Чаир треба да вложи средства за отворање на младински центар и истиот да го направи место за дружење на младите.
Истите дискутанти укажаа на тоа дека Општина Чаир треба да се надградува на позитивното искуство на Општина Тетово со цел да ги охрабри младите да волонтираат и да обезбеди простор и средства за младите луѓе да можат општествено да се ангажираат за да бидат покреативни.
Како лидерите на граѓанското општество, така и општинските претставници споменаа дека младинските организации на политичките партии треба повеќе да се ангажираат на локално ниво како стејкхолдери што можат да придонесат за спречување и спротивставување на насилниот екстремизам и радикализација кои водат кон тероризам.
Овие исти групи на дискутанти, понатаму, забележаа дека јавните и политички службеници треба да покажат поголема чувствителност кога се користат верски и етнички симболи, имајќи го предвид мултиетничкиот карактер на македонското општество, како и мултиетничкиот и мултиконфесионален карактер на Општина Чаир.
На крајот, имаше консензус дека секој вид на националистички испад треба јавно да се осуди и санкционира.
Локални верски лидери
Повеќе дискутанти од различни професионални средини се согласија дека локалните верски лидери, кои уживаат почит во нивните локални заедници, треба активно да влијаат врз граѓаните за да се избегне радикално толкување на религијата од нивна страна.
Претставници од верските заедници дадоа неколку примери за тоа како локалните верски лидери одиграле позитивна улога во спречувањето на верска радикализација во земјата.
Претставник на Македонската православна црква (МПЦ) се повика на позитивен пример во кој верската заедница се има приближено до една добро позната спортска навивачка група од Скопје.
Иако средбата сè уште не се случила, воспоставувањето комуникација и подготвеност да се разговара за позитивните морални вредности меѓу црквата и оваа навивачка група, која е добро позната по тоа што поттикнува насилни инциденти врз основа на етничка и верска нетрпеливост, во голема мера беше поддржано од страна на дискутантите на тркалезната маса.
Дискутантите се согласија дека врз основа на претходните позитивни примери, верските заедници треба да вложуваат напори за соработка со спортските навивачки групи со цел промовирање на позитивни морални вредности.
Разговарајќи за меѓуверскиот дијалог на локално ниво, претставниците од Македонската православна црква и Исламската верска заедница (ИВЗ) се согласија дека иако постои меѓуверски дијалог во заедницата, сепак, тој треба да се зајакне, особено на локално ниво преку заеднички активности.
Претставниците на двете верски заедници споделија примери на несреќни настани што се случиле на територијата на Општина Чаир кога локалните проповедници биле вербално нападнати од страна на верници од друга религија, како и изолирани инциденти кога местата на богослужба биле вандализирани на територијата на Општина Чаир.
На крајот, претставник на Исламската верска заедница сподели добра практика што била имплементирана во неговата организација во форма на систем на контрола на внатрешниот квалитет на работата на имамите и административниот кадар.
Речиси сите коментираа дека и другите верски групи, исто така, треба да ја прифатат и спроведат оваа добра практика со цел да се спречи погрешно толкување на верското учење.
Дискусијата за образованието во голем дел се фокусираше на предизвиците што произлегуваат од испреплетеноста на религијата и образованието.
Наставниците, училишниот кадар за поддршка на образовниот процес, како и претставниците на општините се согласија дека има потешки случаи во кои вработени во одредени училишта поттикнуваат радикално однесување и екстремистичко расудување и дека таквите случаи веднаш треба да бидат санкционирани.
Тие се согласија дека претставниците на граѓанското општество, како и локалните институции, треба да работат на залагање за институционализирање на обуки и работилници за училишните работници кои во нивната работа остваруваат директен контакт со нивните клиенти - учениците, како тие што веќе се воведени од страна на ОБСЕ и Центарот за истражување и креирање на политики.
Претставниците на верските заедници понатаму посочија дека врз основа на позитивните искуства од часот по Етика во религијата, образовните институции треба да размислат за воведување на овој час во седмо, осмо и деветто одделение во основните училишта.
Дискусијата подоцна се префрли на условите за работа и безбедноста на училишните работници кои во нивната работа остваруваат директен контакт со нивните клиенти - учениците.
Сите дискутанти се согласија дека условите за работа на овие училишни работници веднаш треба да се подобрат и дека нивната безбедност треба постојано да се гарантира.
Некои од наставниците дискутираа за негативните ефекти од етничката сегрегација во училиштата во Општина Чаир.
Тие посочија дека под покровителство на Министерството за образование и наука треба да се применат мерки за интеграција, насочени кон мултиетничка интеграција и градење на доверба.
Овие активности треба да бидат одржливи и не треба да зависат од меѓународно финансирани проекти што се временски ограничени.
Освен тоа, училишните работници, кои во нивната работа остваруваат директен контакт со нивните клиенти - учениците, укажаа дека со честите состаноци меѓу родителите и наставниците може дополнително да се зајакне улогата на двајцата актери (родител - наставник).
Според нивното мислење, ваквата размена на идеи може да спречи случаи на радикализација што водат кон насилен екстремизам.
Училишните кадри кои даваат поддршка во образовниот процес, како и претставниците на општините, коментираа дека стручните служби во училиштата би требало внимателно да ги следат асоцијалните студенти, учениците кои се соочуваат со потешкотии во следењето на предметните материјали и учениците кои доаѓаат од нефункционални семејства.
Овие три групи на ученици можат да бидат поподложни на радикализација и насилно однесување.
Многу стејкхолдери се согласија дека функцијата на родителските совети треба да се зајакне во насока на тоа таквите совети да можат да продолжат да ја играат клучната улога на координирање и информирање на родителите за развојот на нивните деца.
Оваа препорака беше јасна во согласност со предлогот дека родителите и училишните работници кои работат директно со учениците треба почесто да комуницираат меѓу себе и да разменуваат информации.
На крајот, училишните работници, кои во нивната работа остваруваат директен контакт со нивните клиенти – учениците, забележаа дека образовните власти треба да влезат во процес на реформирање на наставните програми во основното и средното образование со цел да се создаде повеќе простор за воннаставни активности.
Последната тема што беше дискутирана во текот на тркалезната маса беше улогата на институциите за социјална заштита и ментално здравје во процесот на спречување на радикализацијата која води кон насилство.
Еден од дискутантите, обучен психијатар, коментираше дека семејното насилство би можело да охрабри насилно и екстремистичко однесување кај младите поединци.
Во насока на правење напори и спречување на што е можно повеќе такви случаи, силно беше прифатено дека граѓанското општество треба да соработува со државните институции, како што се центрите за социјална работа.
Тркалезната маса беше завршена со дискусии на претставници на училишниот кадар кој дава поддршка во образовниот процес, кои истакнаа дека центрите за социјална работа целосно треба да ги искористат своите законски надлежности и тесно да соработуваат со основните и средните училишта со цел да се спречи радикализацијата која води кон насилен екстремизам.
Постои јасна потреба од креирање на статистичка база на податоци што ќе содржи информации за странските терористички борци и што ќе биде достапна за истражувачите и професионалците за истражувачки цели
Граѓанското општество треба да биде партнер и да соработува со локалните институции и заедниците, како и со меѓународните организации, со цел да се зголеми свеста за критичкото размислување, медиумската писменост и промовирањето на демократска култура
Претставниците на граѓанското општество и Меѓународната заедница треба да се вклучат во комуникација и соработка со спортските навивачки групи
Медиумите имаат одговорност внимателно да известуваат, на балансиран и несензационалистички начин, со цел да не се поттикне насилство, радикализација и екстремизам
Треба да се вложат дополнителни напори за градење на доверба помеѓу локалните заедници и агенциите задолжени за спроведување на законот.
Потребни се долгорочни и одржливи решенија
Полицијата треба да биде вклучена во рамките на потенцијалните механизми за упатување само во краен случај како последно средство, главно, поради нејзината репресивна природа.
Освен тоа, повеќе внимание треба да се посвети на создавањето на локални превентивни механизми
Локалните стејкхолдери треба да вложат напори за да се спречи стигматизирањето на одредени етнички, верски или политички групи дека тие се поврзани со радикализација и насилен екстремизам
Локалните совети за превенција што се основани во Општина Чаир треба да ги интензивираат нивните активности и одблизу да го следат феноменот како што се радикализацијата и насилниот екстремизам
Општина Чаир треба да вложи средства за отворање на младински центар и истиот да го направи место за дружење на младите
Општина Чаир треба да се надградува на позитивното искуство на Општина Тетово, со цел да ги охрабри младите да волонтираат, и да обезбеди простор и средства за младите луѓе да можат општествено да се ангажираат за да бидат покреативни
Младинските организации на политичките партии треба да бидат поангажирани на локално ниво како стејкхолдери од областа на спречувањето и спротивставувањето на насилниот екстремизам и радикализација кои водат кон тероризам
Јавните и политички службеници треба да покажат поголема чувствителност кога се користат верски и етнички симболи, имајќи го предвид мултиетничкиот карактер на македонското општество
Секој вид на националистички испад треба јавно да се осуди и санкционира. Меѓународната заедница би можела да го олесни процесот на создавање на тело задолжено за мониторинг, а кое би било особено активно во текот на изборните кампањи
Локалните верски лидери, кои уживаат почит во нивните локални заедници, треба активно да влијаат врз граѓаните за да се избегне радикалното толкување на религијата
Врз основа на претходните позитивни примери, верските заедници треба да вложуваат напори за соработка со спортските навивачки групи, со цел промовирање на позитивни морални вредности
Иако постои меѓуверски дијалог во заедницата, тој треба да се интензивира, особено, на локално ниво преку заеднички активности
Исламската верска заедница веќе има воведено систем на контрола на внатрешниот квалитет на работата на имамите и административниот кадар.
И другите верски групи, исто така, треба да ја прифатат и спроведат оваа добра практика со цел да се спречи погрешното толкување на верското учење.
Потешките случаи во кои училишни работници (кои директно работат со учениците) поттикнуваат радикално однесување и екстремистичко размислување треба да се санкционираат.
Граѓанското општество треба да работи на поттикнување на институционализирање на обуки и работилници наменети за училишните работници кои во нивната работа остваруваат директен контакт со нивните клиенти – учениците;
Врз основа на позитивните искуства од часот по Етика во религијата, образовните институции треба да размислат за воведување на овој час во седмо, осмо и деветто одделение во основните училишта
Условите за работа на училишните работници кои во нивната работа остваруваат директен контакт со нивните клиенти – учениците, веднаш треба да се подобри
Имајќи ја предвид етничката сегрегација во основните и средните училишта, под покровителство на Министерството за образование и наука треба да се применат мерки за интеграција, насочени кон мултиетничка интеграција и градење на доверба.
Овие активности треба да бидат одржливи и не треба да зависат од меѓународно финансирани проекти што временски се ограничени
Со почестите средби помеѓу родителите и наставниците дополнително може да се зајакне улогата на двајцата актери (родител - наставник)
Стручните служби во училиштата внимателно треба да ги следат асоцијалните студенти, учениците кои се соочуваат со потешкотии во следењето на предметните материјали и учениците кои доаѓаат од нефункционални семејства
Функцијата на родителски совети треба да се зајакне во насока на тоа таквите совети да можат да продолжат да ја играат клучната улога на координирање и информирање на родителите за развојот на нивните деца
Образовните власти треба да влезат во процес на реформирање на наставните програми во основното и средното образование со цел да се создаде повеќе простор за воннаставни активности
Училишните стручни служби (психолози, педагози, социолози и др.) постојано треба да бидат ангажирани во работни активности со поранливите ученици со цел да се спречат потенцијалните случаи на радикализација која води кон насилен екстремизам
Семејното насилство може да поттикне насилно и екстремистичко однесување кај младината.
Во насока на правење напори за спречување на што е можно повеќе такви случаи, граѓанското општество треба да соработува со државните институции, како што се центрите за социјална работа.
Центрите за социјална работа треба целосно да ги искористат своите законски надлежности и тесно да соработуваат со училиштата со цел да се спречи радикализацијата која води кон насилен екстремизам.
ТРКАЛЕЗНА МАСА ОДРЖАНА ВО ОПШТИНА ГОСТИВАР (21 ноември 2018 година)
Феноменот на радикализација не е најдобро познат во Општина Гостивар и учесниците на тркалезната маса забележаа дека треба почесто да се дискутира за него, особено затоа што радикализацијата е сложено прашање што може да биде присутно во повеќе форми.
Претставниците на заедницата во Општина Гостивар се свесни дека е опасно да се категоризира, генерализира или поврзува феноменот со една етничка група или религија.
Исто така, учесниците ги идентификуваа следните фактори кои придонесуваат за појава и ширење на таквиот феномен во нивната општина
Политичката ситуација и постојната поларизација не треба да се занемаруваат бидејќи тие можат да поттикнат прифаќање на порадикално однесување
Пописот што се спроведува, а, притоа, без да се идентификува етничката припадност на граѓаните, се смета како проблематично, особено во ромската заедница
Неуспевањето да се препознае проблемот како значаен, игнорирањето на истиот или неуспевањето да се препознаат неговите различни форми, исто така, може да влијае за ширење на феноменот на незабележлив начин.
Зајакнување на организациите на граѓанското општество и на соработката на ниво на општество, како и споделување на добри практики
Учесниците се согласија дека постои потреба од дебата за да можат да се идентификуваат проблемите и причините за појавата на насилство.
Превентивни активности можат успешно да се испланираат во насока на справување со феноменот само доколку се знае каде се наоѓаат корените на радикализацијата.
Улогата на религијата во процесот на спречување на радикализацијата што може да доведе до насилен екстремизам е многу посебна за претставниците на верските заедници, при што другиот дел од заедницата ја препознава потребата од нивно вклучување на две нивоа: (i) работење со семејства и (ii) едукација на младите и нудење алтернативни толкувања на радикалното учење.
Теолозите, најпрво, треба да им приоѓаат на семејствата затоа што некои проблеми произлегуваат, главно, од семејните односи при што верските водачи треба да работат со нив.
Од аспект на едукација, имамите постојано имаат образовна улога и секогаш кога се јавува општествен проблем во џамиите, тие поминуваат 10-15 минути предавајќи етика и морал пред да ја одржат молитвата.
За таа цел, учесниците разговараа за можноста имамите да ги користат предавањата за време на петочните молитви специјално за да проповедаат дека радикализацијата и насилниот екстремизам претставуваат феномен.
Беше признаено дека е важно верското учење да ги опфати и жените во исламските колеџи.
Улогата на мајките досега е најголема бидејќи тие можат да ги реконструираат радикалните толкувања на религијата и/или, преку разговор со децата, тие можат да отелотворат вредности што се спротивни на радикалните идеи.
На овој начин, жените можат да дејствуваат како моќни фактори во спречувањето на радикализацијата.
Сепак, работата на организациите на жените покажува дека гостиварската заедница има доста насилна култура и дека таму насилството, генерално, потекнува од семејството.
Кога станува збор за насилство, жените се позаинтересирани да земат активно учество за негово спречување за разлика од мажите.
Поради тоа, се заклучи дека е неопходно кај верските заедници да се работи со мажите со цел тие да бидат поактивни во спречувањето на појавите на насилство во нивните семејства и во заедницата.
Бидејќи државната администрација не може самата да се справи со насилниот екстремизам, потребен е сеопфатен пристап на целата заедница.
Таквиот пристап се операционализира преку ангажирање на различни делови на општеството во различни институционални форми, како што е Младинскиот совет кој е активен во Гостивар, но кој работи со ограничени финансии.
Со оглед на тоа дека со буџетот на Советот може да се покрие спроведување на 2-3 проекти на годишно ниво, се оценува дека со еден таков буџет не може доволно да се придонесе за градење на отпорна младина и спречување на насилен екстремизам.
Од друга страна, составот на Младинскиот совет ги има сите предуслови тој да стане важен актер за справување со факторите кои придонесуваат за радикализација, а тоа е така бидејќи во него добро се застапени сите етнички групи, неговите активности поттикнуваат мултикултурно разбирање и промовираат соработка во насока на справување со етничката поларизација и подобрување на меѓуетничките односи.
Во Општина Гостивар, локалната заедница се гордее со тоа што кај нив се негува културата на почитување на различностите, што, меѓу другото, резултира во способноста на многумина да ги зборуваат јазиците на другите заедници.
Насилството, речиси, е отсутно во Општина Гостивар, но учесниците идентификуваа дека кај нив преовладува политичкото насилство.
Говорот на омраза е широко распространет и се користи како на етничка, така и на верска основа, а тоа укажува на потребата за подигање на свеста и градење на капацитети за медиумска писменост.
Младинските организации, со нивните активности, се од фундаментална важност за процесот на развивање на отпорност, толеранција и мултикултурна атмосфера кај младите.
Младинските организации и организациите на граѓанското општество, кои работат со младината во Општина Гостивар, спроведуваат активности поврзани со градење на капацитети, неформално и финансиско образование, запознавање со политичкото менаџирање, лидерски вештини и креативно размислување.
Тие организираат семинари, средби и настани, при што нудат многу активности со кои младите во општината се чувствуваат како активни и вклучени во општествениот живот, со што се обезбедуваат одржливи алтернативи на прифаќањето на радикални идеи и се оневозможува нивно приклучување во насилни екстремистички активности.
Поради политичката состојба во Советот, поделбите и проблематичната кохабитација помеѓу мнозинството во Советот и градоначалникот, општината не донесува важни одлуки што се релевантни за градење на отпорност и спречување на радикализација.
Учесниците на тркалезната маса забележаа дека нема консензус за вработување на повеќе психолози и педагози, при што изјавија дека тоа е штетно за способноста на училиштата да можат да идентификуваат и ефикасно да спречат појава на радикализација.
Иако општинската администрација планира и предлага проекти, Советот одлучува во корист на многу мал број од нив и издвојува малку финансии за нивно спроведување.
При една ваква тешка состојба, учесниците идентификуваа еден институционален механизам како релевантен за потребите на општината за воспоставување на механизам за градење на отпорност и спречување на насилен екстремизам.
Тоа е координативното тело за домашно насилство, воспоставено на доброволна основа и кое функционира без да има сопствен буџет.
Сепак, одговорностите и комуникацијата помеѓу различните институции што имаат улога во механизмот се дефинирани со протоколи.
Добра практика за механизмот за спречување на насилен екстремизам на локално ниво е да се вклучат одреден број на институции, преку протокол за соработка, што ќе одлучуваат за заедничкиот стратешки план и ресурсите.
Понатаму, учесниците посочија дека нема потреба од институционализација бидејќи механизмите на локално ниво можат да функционираат како ад хок групи, сè додека тие имаат јасна мисија и обем на работа, како и експертиза/знаење поврзано со спречување на насилен екстремизам.
Локалниот совет за превенција (ЛСП) во Општина Гостивар не е функционален.
Учесниците се пожалија дека овој институционален механизам за превенција немал конкретни активности, укажувајќи на недостаток на професионализација и јасна мисија, како и на протоколи за соработка за спречување на насилен екстремизам, подигнување на свеста, обука и комуникација.
Учесниците зазедоа став дека без оглед на тоа дали едно постојно тело ќе добие задача или, пак, дали ќе се формира ново тело за спречување на насилен екстремизам, постојните институции треба да се вклучат во истото и нивното разбирање на феноменот и нивната соработка треба да се подобрат.
Учесниците на тркалезната маса забележаа некои од најдобрите практики што би можеле да се искористат за спречување на насилниот екстремизам.
На пример, на локално ниво во Општина Гостивар има меѓусекторски тимови кои работат со деца, жени и други жртви на домашно насилство.
Покрај тоа што тие се целосно функционални, овие тимови соработуваат со училиштата, полицијата, центрите за социјална работа и здравствените институции.
На сличен начин, е потребно да се изготви протокол за меѓусекторска соработка за спречување на радикализацијата која може да доведе до насилен екстремизам.
Покрај тоа што релевантните институции треба да остваруваат комуникација на локално ниво, централизирано тело треба да се поврзе со локалниот механизам за спречување на насилен екстремизам, а самото тело ќе има функција да врши координација и едукација, како и да дејствува во насока на овозможување на ресурси и давање поддршка на локалните тимови.
Националниот комитет за спротивставување на насилен екстремизам и контратероризам може да ја преземе таа функција.
Со оперативна поддршка овозможена од страна на Search for Common Ground и финансиски поддржано од страна на Британската амбасада, се планира во Општина Гостивар да се основа акциски тим во заедницата.
Овој тим ќе има 3 претставници од различни институции (општината, полицијата и сл.), 3 претставници од заедницата (невладиниот сектор) и претставник на верските заедници, како и 7 заменици.
Задачите на тимот ќе вклучуваат подготовка на локален акциски план за спроведување на националната стратегија за спротивставување на насилниот екстремизам и следење на спроведувањето на локалниот акциски план.
Учесниците на тркалезната маса се согласија дека училиштата треба да имаат централна улога во рамките на институциите на локално ниво.
Со оглед на тоа дека ексклузијата и маргинализацијата се главни фактори, заедно со социоекономската состојба, што можат да доведат одредена млада личност да прифати радикални идеи, а и бидејќи односот родител - ученик е многу неразвиен, учесниците на тркалезната маса заклучија дека постои потреба од поинтензивно работење со наставниците.
Учесниците, исто така, забележаа дека односот помеѓу родителите и наставникот страда, што може да се види во отсуството на родителите од родителските состаноци.
Мора да се унапредува односот помеѓу наставникот и ученикот со цел учениците да се стекнат со однесувања што се карактеризираат со вршење на активности на учење, но и за самите ученици да можат да пренесуваат вештини и знаења во насока на градење на отпорност против насилниот екстремизам и радикализација кои водат кон тероризам.
Претставниците на верските заедници, исто така, се важни за институционалните механизми што се поставени на локално ниво.
Важно е преку верското учење да се понудат контранаративи на радикалните наративи кои се шират и предизвикуваат радикално однесување, особено од причина што во Општина Гостивар има групи и форуми кои, со оглед на нивното толкување на религијата, претставуваат плодна почва за појава на насилен екстремизам.
Учесниците забележаа дека активностите на овие групи имаат за цел да предизвикаат недоверба кај заедницата во Исламската верска заедница.
Од друга страна, постоењето на овие групи е демократски прифатено од страна на Исламската верска заедница, иако таа ги смета за потенцијален ризик.
Имајќи ја предвид пролиферацијата на книги со кои се шири екстремизмот, верските претставници, исто така, имаат улога како во процесот на прегледување на објавените книги, така и во процесот на спречување или запирање на циркулацијата на таквите книги со кои се промовира екстремизам.
За таа цел, Исламската верска заедница треба да го зајакне својот систем на рецензија.
Во врска со тоа потребно е да се изврши институционализација и акредитација на програми од областа на верското образование од особена причина што досега кај Исламската верска заедница нема доволно свест за верско учење што се одвива надвор од нејзините институции.
Во согласност со националната стратегија, наставниците, педагозите и психолозите имаат потреба од алатки и поддршка за тие да можат успешно да работат со учениците на полето на спречување на насилниот екстремизам.
Потребно е да се создадат можности за контакт помеѓу учениците кои доаѓаат од различни заедници, имајќи предвид дека образовниот систем, што се темели на наставен јазик, резултира во физичка сегрегација – понекогаш дури и во форма на присуство на учениците во различни училишни згради.
Во отсуство на воннаставни активности во училиштата, треба да се организираат активности во кои младите ќе се среќаваат, социјализираат преку надминување на етничките бариери и ќе се идентификуваат заедничките интереси.
Имајќи предвид дека освен училиштето нема доволно услуги што младите би можеле да ги користат за пополнување на нивното слободно време, тие слободното време го поминуваат на интернет, во казина и кафулиња, каде се изложени на секаков вид на содржини, говор на омраза и вредности што лесно можат да резултираат тие да почнат да прифаќаат насилно однесување.
Најголем ризик е младите да се здобијат со чувството дека тие не можат да придонесат за ова општество и да се чувствуваат како исклучени и маргинализирани.
Овие се сметаат за важни фактори што создаваат погодна средина за појава на насилен екстремизам на долг рок.
Учесниците заклучија дека Министерството за образование треба да ја зајакне својата поддршка што ја дава на стручните училишта бидејќи учениците преку нив се стекнуваат со применливи вештини.
Образложението на учесниците за таквиот став беше дека учениците од стручните училишта немале време да се посветат на девијантни активности.
Покрај тоа, учесниците на тркалезната маса сметаа дека учениците кои успешно завршиле стручно училиште имаат стекнато вештини што можат да се применат во економијата, овозможувајќи им да заработат за живот.
Поради тоа, Министерството за образование и наука треба да го преиспита задолжителното средно образование, со тоа што ќе воведе филтри за да се овозможи транзиција на ученици во средни стручни училишта, а со цел да се намали трендот на запишување во гимназија/општо средно училиште.
Организирајте културни настани и спортски активности за зајакнување на отпорноста против насилниот екстремизам и радикализација кои водат кон тероризам, овозможете соработка и простор да бидете контактирани, и намалете ги трендовите на ексклузија и маргинализација
Отстранете ја политиката од образованието, екипирајте ги училиштата со стручен кадар за поддршка, обезбедете можности за обуки и алатки во насока на спречување на радикализацијата која води кон насилен екстремизам
Изградете самодоверба кај младината за таа да не стане насилна, опремете ја со искуства што ќе ја направат отпорна на насилни идеи, на младите луѓе понудете им услуги на кои тие ќе можат да го трошат нивното слободно време со општествено-продуктивни активности и препознајте ја нивната важност во општеството.
Извршете мапирање на потребите на заедницата во Општина Гостивар и развијте локален акциски план за имплементирање на Националната стратегија за спротивставување на насилниот екстремизам со тоа што самиот план ќе опфаќа активности кои се темелат на самите потреби на заедницата.
Имајќи ја предвид важноста на локалниот економски развој, создавајте работни места за да ги минимизирате факторите на радикализација и да ја подобрите социјалната благосостојба.
Осигурете се дека активностите за спречување на радикализација и насилен екстремизам се развиваат и спроведуваат во тесна соработка со Општина Гостивар, која е посветена да го кофинансира нивното спроведување.
За разлика од другите општини во Република Северна Македонија, во Куманово преовладува соработка помеѓу локалната власт и невладините организации.
По бунтот од 2001 година, односите помеѓу заедниците беа кревки и луѓето беа поделени, но со заедничката работа на невладините организации и општината, оваа поларизација беше ефикасно надмината.
Дури и случајот Дива населба (Диво насеље), генерално, се смета за конфликт на интереси, а не терористички конфликт. Освен за фудбалските навивачки групи, кои поттикнуваат насилство преку нивните националистички слогани, ретко кој во Општина Куманово слушнал за терористички активности или активности поврзани со насилен екстремизам.
Истовремено, локалните власти и организациите на граѓанското општество во Општина Куманово немаат доволно искуство за да можат да се справат со спортските навивачки групи и не знаат каков пристап да заземат ***
Учесниците во дискусијата потврдија дека процесот на радикализирање на заедницата веќе е започнат во општината.
Главниот проблем е тоа што младите не се препознаваат како важен фактор во општествените случувања, иако тие се изложени на најголем ризик од прифаќање на радикални идеологии што можат да доведат до насилен екстремизам.
На сличен начин, младите не се сметаат како група која може да игра значајна улога во активностите на радикализацијата, што, исто така, може да доведе до насилен екстремизам.
Поради тоа, неопходно е да се вклучат неформални образовни активности и истите да се поврзат со формалното образование, да се олесни една постојана понуда на активности што ќе го исполнува нивното слободно време и да се овозможи самореализација со цел тие да можат да се почувствуваат како важни соработници во заедницата.
Образовните институции не можат самите да го спроведат ваквиот пристап.
Круцијално е да постои соработка помеѓу локалните власти, училиштата и невладините организации.
Пристапот треба да се состои од формална едукативна содржина, услуги (на пример, спортски, младински клубови, тематски секции, натпревари), како и од неформални образовни активности со кои би се придонело за зајакнување на заедницата преку градење на отпорност кај младите што подоцна ќе резултира во спречување на насилен екстремизам.
Вториот фактор што се дискутираше беше маргинализацијата на одредени групи на етничка, социоекономска и верска основа.
Ваквата маргинализација создава услови во кои некои лица не можат да се вклопат, што ја олеснува радикализацијата кај лицата што се погрешно разбрани во нивната околина и имаат потреба од поддршка.
Поинаку кажано, достапноста на радикални идеологии или групи може да ги инспирира маргинализираните луѓе да се радикализираат и тоа да доведе до насилен екстремизам.
Со оглед на фактот дека менталитетот на луѓето во општината е да се сокријат оние кои се радикализирани и да се избегнува јавно да се зборува за овие проблеми (како што е социјалната ексклузија), со истите проблеми, исто така, се поттикнуваат и други трендови, како што е тоа емиграцијата.
На пример, за случајот Дива населба (Диво насеље) никогаш не се дискутираше и тоа доведе неалбанската популација да емигрира од овој дел од градот.
Причините за тоа беа непознати, а од своја страна тоа доведе и до дополнителна сегрегација во градот.
Евидентна е потребата од градење на доверба преку јавни дебати за различните форми на екстремизам бидејќи учесниците се согласуваат дека во заедницата постојат екстремистички погледи што се сокриени.
По воениот конфликт од 2001 година наваму, во Општина Куманово се одвива процес на градење на отпорност и кохезија на заедницата во соработка со невладините организации.
Сепак, сè уште останува потребата од поврзаност и соработка, како и од имање на капацитет за справување со радикализацијата преку градење на отпорност против екстремистичките идеологии.
Преку соработка со професионални обучувачи и организации на граѓанското општество, што ќе бидат специјализирани за решавање на овие проблеми, училиштата треба да го претставуваат главниот фокус на таквите активности.
Бидејќи проблемот е во тренд, а и од причина што постои голем интерес за тоа, потребна е поголема координација со донаторите за да може да се спречи преклопување на активностите.
Покрај училиштата, исто така, потребно е да се зајакнат и капацитетите на невладините организации од областа на образованието за човекови права.
Со цел да се одржи одржливост, потребно е градење на капацитети кај родителите.
Главниот извор на омраза доаѓа од семејството, а радикалните идеи, што ги имаат возрасните, се осмислуваат и добиваат правец на движење во текот на нивната младост.
Важно е да се подигне свеста бидејќи младите учат за екстремистичките идеологии уште на рана возраст.
Родителите треба да се едуцираат и да бидат запознаени со процесот на радикализација со цел тие да можат да ги водат своите деца низ еден идеолошко безбеден простор.
Една релевантна и добра практика што е развиена во Општина Куманово за справување со радикализацијата е волонтерството.
Сепак, примената на оваа практика е во опаѓање, а тоа, пред сè, се должи на економските причини.
Суштината на волонтерската работа е дружење со луѓето и меѓусебно почитување, со тоа што таквата работа нуди можности за самореализација, па така младите волонтери можат да се чувствуваат како да припаѓаат на општество што се грижи за сите.
Распоредувањето на младински волонтери во локалните заедници, како активни фактори во процесите на спречување на радикален екстремизам, не се користи доволно.
Особено, средношколците би можеле да бидат поангажирани во постојните организации на граѓанското општество.
Градење на доверба помеѓу заедницата и агенциите задолжени за спроведување на законот, улогата на заедниците во процесот на превенција – институционални механизми Учесниците во дискусијата имаа став дека во Општина Куманово постои скриен екстремизам и дека општината треба да развие стратегии за секоја институција на локално ниво со цел справување со радикализацијата која може да доведе до насилство.
Бидејќи училиштата се клучна алатка против таквата радикализација, потребни се стратегии што ќе се засноваат на училиштата, но потребни се, исто така, и стратегии на ниво на други институции (на пример, болници, театри).
Во овие стратегии треба да бидат опишани релевантните процедури и истите треба да укажуваат на начинот на однесување кога радикализацијата ќе почне да покажува знаци на движење кон насилен екстремизам.
Тие треба да се развијат во согласност со државната стратегија со цел да се обезбедат насоки.
Овие стратегии треба да имаат холистички пристап и меѓусебно треба да бидат поврзани со другите политики.
На пример, еден од факторите што предизвикуваат радикализација е маргинализацијата, а една од причините за маргинализацијата е хроничната невработеност.
Со политиките и стратегиите за справување со насилен екстремизам треба да се адресираат последиците што се имаат јавено како резултат на дејството на факторите на радикализација, а самите политики и стратегии треба да се развиваат и имплементираат во насока на задоволување на потребите на заедницата на локално ниво.
На пример, планот за вработување, со кој се мери бројот на невработени лица кои имаат завршено средно образование, треба да вклучува методи за вработување на лица со основно или недовршено основно/средно образование, бидејќи со овие луѓе може лесно да се манипулира и истите може да се индоктринираат во радикални идеологии што можат да доведат до насилен екстремизам.
Во процесот на справување со овој феномен, се користат вештини за спречување на говор на омраза што се инструментални, како што тоа се вештините за справување со пост-трауматски стрес, ненасилна комуникација и управување на конфликти.
Постојат неколку организации во Општина Куманово што со години работат на вакви проблеми, како што се CSO Trust, Центарот за интеркултурен дијалог, KHAM и Здружението на жени од Куманово.
Беше заклучено дека медиумите, верските заедници и полицијата можат да играат важна улога во процесите на спречување на радикализацијата.
Медиумите немаат адекватно познавање во врска со феноменот и тие не информираат и придонесуваат за спречување на насилниот екстремизам.
Од друга страна, верските заедници не ја подигаат свеста за вредноста на взаемното почитување.
Тие не се активни во процесите на создавање на контранаративи на радикалните толкувања на религијата, со исклучок на Исламскиот младински форум.
Не постои соработка помеѓу верските заедници, и покрај фактот што мобилизацијата е важен превентивен фактор.
Тие не ја признаваат улогата што можат да ја имаат во спречувањето на феноменот и не ги насочуваат сопствените можности и сила кон еден таков процес.
Воведувањето на воннаставни активности за поттикнување на меѓуетничка и верска соработка во средните училишта треба да се смета за можност.
Улогата на полицијата се рефлектира во нивната работа со семејствата во процесот на запирање на радикализацијата.
Со цел ефективно да се постигне ова, заедницата не смее да ги стигматизира оние што соработуваат со полицијата.
Одделението за превенција треба да ја зајакне комуникацијата што тоа ја има со учениците во насока на подобрување на довербата помеѓу нив.
Добра практика на градење доверба е работата на полицијата во безбедноста на сообраќајот.
Овој модел треба да се реплицира за спречување на радикализацијата и насилниот екстремизам.
На локално ниво, веќе има неколку модели на институционална меѓусекторска соработка во поглед на различни прашања, како што е Локалниот совет за превенција (ЛСП), што претставува локално тело за спречување на социјални ризици. Програмата на УНИЦЕФ против насилство во училиштата и проектот на ОБСЕ за безбедни училишта, исто така, се идентификуваат како значајни за справување со насилството.
Потребно е да се назначат професионални и мотивирани претставници во Локалниот совет за превенција за тие да можат ефективно да придонесат во процесот на справување со насилниот екстремизам.
Исто така, многу е важно владеењето на правото и правдата да се применува на еднаков начин за сите, а не селективно.
Општината нема ниту акциски план за спроведување на националната стратегија за спречување на насилен екстремизам, ниту програма за реинтеграција на лицата кои учествувале во ИСИС како странски борци, а достапна е само еднократна парична помош.
Со новиот закон за социјална заштита треба да се овозможи интегрирана работа со предметите, а со таквиот начин на работа би можело посоодветно да се одговори на потребите на членовите на заедницата.
Според учесниците во дискусијата, мерките за превенција и реинтеграција зависат од месните заедници, од причина што со нив може најдобро да се одговори на потребите на луѓето.
Сепак, во согласност со новиот Закон за локална самоуправа, месните заедници немаат статус на правно лице, па поради тоа постои потреба од изменување и дополнување на самиот Закон
Најголемиот предизвик што беше идентификуван во образовниот систем од страна на учесниците е јазичната сегрегација која ја поттикнува поларизацијата во општината.
Тековната сегрегација може да се реши преку изградба на нови училишта каде децата би учеле заедно, но засега ова решение е скапо и невозможно да се примени.
Во исто време, беше истакнато дека со залагањето и активизмот на невладините организации, преку прекинување на сегрегацијата на ромските деца во кумановските училишта, успешно се спречи дополнителна маргинализација.
Локалните општински институции се советуваат да го унапредат статусот на децата Роми преку промовирање на разбирање помеѓу поголемите етнички заедници и ромската заедница.
Покрај тоа, со оглед на ранливата економска состојба на повеќето ромски семејства, трошоците за образование се голем товар за нивните семејни буџети, така што локалните власти треба да најдат соодветни финансиски средства, доколку е возможно тоа.
Решенијата за сегрегацијата што до ден-денес се воведуваат не се системски и во нив интеграцијата, генерално, не се следи како граѓанска вредност.
Решенијата, главно, се поддржани со проекти финансирани од меѓународни организации за управување со конфликтни ситуации. За разлика од нив, системските решенија за спроведување на заеднички активности ќе резултираат во запознавање и размена на информации со „другиот“.
Надградувајќи се на добрите практики на национално ниво на ОБСЕ, локалните службеници треба да ги поддржат организациите на граѓанското општество од регионот во нивните активности насочени кон спроведување на проекти за градење на доверба.
Покрај тоа, со воведување на предмети и педагошки методи во наставниот процес дополнително ќе се развијат критичкото размислување, толеранцијата и соработката.
Учесниците во дискусијата заклучија дека форматот што е развиен од страна на ОБСЕ преку проектот „Безбедни училишта“, а кој проект има за цел да овозможи соработка на ниво на училиште и на ниво помеѓу училиштата и општината, претставува релевантна можност за воспоставување на модел за откривање и спречување на радикализација преку вклучување на повеќе субјекти.
Според тоа, искуството на клубот за медијација треба да се искористи и сподели со други училишта.
Посебен акцент треба да се стави на градењето на капацитети и подобрувањето на свеста кај наставниците за феноменот на радикализација што може да доведе до насилен екстремизам, со цел тие да можат да ги обликуваат нивните изјави, однесувања и пораки што ги испраќаат.
Треба да се зајакнат педагошките и психолошките активности при набљудувањето на наставниците за да се провери дали тие покажуваат знаци на радикализација и дали тие можат да одговорат на радикалното однесување со соодветна поддршка.
Градењето на такви капацитети не се сметаше за тешка задача, особено од причина што наставниците веќе имаат поминато обука поврзана со овој феномен и можат да ги користат новостекнатите вештини на полето на спречување на насилниот екстремизам.
Наставниците треба да развијат мерки, методи и активности што ќе ги вклучат во нивните годишни програми за работа, а општините треба да го следат спроведувањето на релевантните мерки.
Важно е да се користи воннаставна содржина во образованието за да се спречи радикализација.
Во описите на работата на наставникот се забележува дека тие треба да спроведуваат воннаставни активности, клупски активности, тематски секции, натпревари и други активности што се надвор од стандардната настава во училницата.
Сепак, неопходно е да се стимулираат наставниците да ги спроведуваат овие активности, при што учесниците на тркалезната маса предлагаат наставниците да бидат предмет на евалуација и по однос на овие активности.
Покрај тоа, општините имаат улога да помогнат на училиштата во организирањето на бесплатни активности преку нивно поврзување со невладини организации.
Одличната соработка што веќе постои помеѓу давателите на професионални услуги и невладините организации претставува многу добра основа за ова.
Таквата соработка треба да биде насочена кон активности преку кои ќе се култивираат вредности како што се сочувствувањето, соработката, меѓусебното почитување и емпатијата.
Училиштата имаат потреба од насоки за тоа како да се однесуваат во случај на радикализација и тие мора да бидат поврзани со поширок систем за превенција.
Клучно е да се работи со родителите, но постои тренд на недоаѓање на родителите на нивните родителски средби, што резултира во послаба соработка.
Општина Струга е една од општините во Република Северна Македонија која се смета за лулка на верска и меѓуетничка кохезија.
Сепак, и покрај тоа, и тука, на територијата на општината, се јавуваат спорадични испади на верска и националистичка радикализација и насилство.
Овие феномени беа најдобро видливи во периодот околу вооружениот конфликт од 2001 година и веднаш по неговото завршување, но и непосредно пред и по новата територијална поделба на општините во 2004 година.
Главниот двигател на овие спорадични тензии е организираниот криминал, што најмногу се манифестира преку нерешени убиства на попознати граѓани кои имаат сериозни криминални досиеја, трговија со дрога, трговија со луѓе, шверц, изнуда и концесии со земјиште.
Ваквите проблеми сериозно ја разнишаа довербата на граѓаните во централните и локалните институции, особено довербата во органите задолжени за спроведување на законот и судските институции.
Постоеше јасен консензус кај присутните дискутанти дека многу треба да се стори за да се направи Општина Струга безбедно место што ќе биде отпорно на радикализација која води кон насилен екстремизам.
Учесниците посочија дека недостатокот на инфраструктура претставува еден од главните проблеми што треба да се реши со цел Струга да стане силен град.
Општо земено, дискусијата за време на тркалезната маса не беше многу живописна, а постоеше и чувство на страв кај учесниците отворено да зборуваат за некои од прашањата, главно, поради присуството на високи функционери од локалната самоуправа на тркалезната маса.
Претставниците на граѓанското општество, кои сакаа да ја истакнат улогата на локалните и националните медиуми, ја отворија дискусијата.
Нашироко беше прифатено дека со оглед на специфичностите на Општина Струга и минатите настани (главно, во однос на меѓуетничките инциденти што се случија по конфликтот од 2001 година и територијалната општинска поделба од 2004 година), медиумите имаат одговорност да известуваат на внимателен, балансиран и несензационалистички начин, со цел да не се поттикнат манифестации на насилно однесување, радикализам или екстремизам.
Дискусијата подоцна се префрли на прашања во врска со градењето на доверба помеѓу локалните заедници и органите задолжени за спроведување на законот, особено од аспект на развивање на институционални механизми за превенција.
Со цел да се дистрибуираат нејзините содржини и да се олесни спроведувањето на Националната стратегија за спротивставување на насилен екстремизам, треба да се овозможи постојана и конструктивна комуникација помеѓу Комитетот што е поставен на централно ниво и локалната самоуправа.
Ова го истакнаа претставниците на казненопоправната установа во Струга и претставниците на Националниот комитет за спротивставување на насилен екстремизам и контратероризам.
Истите соговорници, исто така, се согласија и дека владеењето на правото претставува клучен столб за спроведување на секоја национална стратегија на локално ниво.
Поради тоа, со ова се укажа на неопходност од систематски пристап во јакнењето на институциите, почитувањето на законите и спречувањето на селективност во процесот.
Само преку примена на „сеопфатен општествен пристап“ може да се дојде до долгорочен успех.
Претставниците на граѓанското општество, како и претставниците на Центарот за социјална заштита, истакнаа дека се неопходни дополнителни полициски активности за потиснување на криминалните активности што служат како лош пример за младите.
Криминалните активности што се одвиваат на локално ниво придонесуваат за појава на процес на радикализација која води кон насилен екстремизам.
Овие стејкхолдери инсистираа да се разјасни серијата на нерешени убиства на локално ниво.
Кривичните дела што се дискутираа тесно се поврзани со организираниот криминал: трговија со дрога, проституција, трговија со луѓе и локални концесии на земјиште.
Овие појави резултирале во разнишана доверба на граѓаните во локалните и централните институции.
Тоа, првенствено, се однесува на полицијата која ужива рекордно ниска доверба кај локалните граѓани во Општина Струга.
Неколку пати беше повторено дека враќањето на довербата на граѓаните во локалните и централните институции ќе биде клучниот столб на кој ќе се темели процесот на спречување на радикализацијата која води кон насилен екстремизам.
На сличен начин, неколку дискутанти ја заокружија дискусијата со заклучок дека транспарентноста и одговорноста на локалната самоуправа треба да се подобрат за тие повторно да ја добијат довербата на нивните граѓани.
Дискусијата што се водеше на тркалезната маса продолжи на теми поврзани со надлежностите на локалната самоуправа, контекстот во кој локалните заедници оперираат и улогата што другите релевантни локални стејкхолдери ја имаат.
Локалните претставници на граѓанското општество се согласија дека треба да се направат дополнителни напори за да се спречи етикетирање и стигматизација на конкретни лица/верски/политички групи и нивно претставување како клучна причина за постоењето на радикализација која води кон насилен екстремизам.
Потребен е покохезивен општествен пристап.
Социјалните работници, училишните работници кои работат во директен контакт со нивните клиенти - ученици, како и локалните верски водачи ја истакнаа важноста на семејството во процесот на создавање на морални и етички вредности кај младите.
Тие повикаа и побараа сите локални стејкхолдери подлабоко да се ангажираат со цел да се зачуваат и развијат семејните вредности.
Претставниците на локалната самоуправа истакнаа дека е неопходно да се испитаат и да се потенцираат недостатоците на процесот на децентрализација што можат да претставуваат пречка за ефикасно спроведување на напорите за спречување на радикализацијата која води кон насилен екстремизам.
Од друга страна, беше забележано дека десничарскиот екстремизам поттикнат од „црните блокови“ на спортските навивачки групи не е присутен во Општина Струга, а локалните власти треба да продолжат да вложуваат напори со цел да ја зачуваат ваквата стабилност.
Училишните работници и претставниците на институциите за социјална заштита, исто така, истакнаа дека спортските активности се од круцијално значење во стремежот да се спречи појавата на насилен екстремизам.
Инвестициите во спортската инфраструктура на општините претставуваат најдобра алатка за создавање на плодна почва за одржување на повеќе спортски активности во кои локалната младина би се ангажирала.
Поради тоа, потребно е да се издвојат повеќе средства за спортска сала, базен и други слични спортски објекти каде младите би спортувале.
Следна тема на дискусијата беше важната улога на локалните верски лидери.
Сите едногласно и веднаш се согласија дека верските заедници во општината мора активно да се ангажираат во превентивните процеси преку промовирање на позитивни вредности, во согласност со утврденото верско учење.
Претставниците на двете најголеми верски заедници заеднички нагласија дека од најголема важност и потреба е да се обнови позитивниот пример од минатото, кога Македонската православна црква (МПЦ) и Исламската верска заедница (ИВЗ) активно ја земаа улогата на медијатори меѓу локалното население преку промовирање на вредности во духот на кохезијата.
Тие ги коментираа примерите од пред неколку години кога преку заедничка интервенција на локалните верски лидери беше спречен потенцијален верски конфликт во селото Октиси.
Покрај тоа, неколку стејкхолдери ги прифатија и поддржаа напорите на Исламската верска заедница, која постојано комуницира со своето членство со цел спречување на насилен екстремизам и радикализација.
Исто така, во позитивно светло беше претставена и конзистентноста со која Исламската верска заедница се дистанцира од поединци и групи што проповедаат надвор од институциите и џамиите, при што беше забележано дека Исламската верска заедница не може да знае дали таквите лица или групи промовираат насилен екстремизам.
Во исто време, беше искажана загриженост поради тоа што Министерството за внатрешни работи не презема доволно активности и не спроведува истрага по поднесената пријава од страна на Исламската верска заедница за радикалното однесување на одредени лица.
И верските лидери и другите соговорници вклучени во дискусијата коментираа дека е потребна подобра соработка помеѓу полицијата и верските заедници.
На крајот, дискусијата се префрли од улогата на верската заедница во улогата на образованието во спречувањето на процесите на радикализација и насилниот екстремизам, а се премости кога почна да се дискутира за тоа какви би биле ефектите од изучувањето на верските концепти доколку истите би биле воведени во училишните наставни програми.
Локалните верски лидери гласно истакнаа дека часовите по Историја на религии и Етика во религиите се од исклучително значење за децата во нивната рана возраст, односно тие се важни за градење на клима на соживот и разбирање помеѓу младите генерации.
Поради таа причина овие часови треба да ги предаваат теолози, кои го имаат потребното искуство и знаење за правилно да го пренесат моралното учење на религиите.
Училишните работници, кои во нивната работа остваруваат директен контакт со нивните клиенти - учениците, коментираа дека институциите за основно образование не се доволно ангажирани во процесите на промовирање на инклузивни и мултикултурни средини за нивните ученици.
Тие изразија загриженост дека со ова се создава ефект на прелевање, што подоцна во текот на образованието на младите во средните училишта резултира во напната атмосфера.
Постоеше консензуална согласност дека улогата на образованието е клучна во процесот на спречување на појавата на радикализација која води кон насилен екстремизам.
Важен предуслов за тоа е да се обезбеди постојано зголемување на нивото на знаење и кај учениците и кај наставниците.
Реформите на наставните планови, како и реорганизацијата на воннаставните активности, беа споменати од страна на претставниците на граѓанското општество како некои од начините преку кои би можело да се постигнат овие цели.
На крајот, учесниците на тркалезната маса го истакнаа позитивниот пример на Исланд, осврнувајќи се на мешаните патроли, составени од родители и полициски службеници, што имаат за задача да го следат однесувањето на адолесцентите.
Покрај тоа, беше истакнато дека најавеното повторно воведување на „маалските полициски службеници - позорникари“ ќе има важна улога во градењето на мирна и кохезивна локална заедница.
Имајќи ги предвид специфичностите на Општина Струга и минатите настани, медиумите имаат одговорност да известуваат на внимателен, балансиран и несензационалистички начин со цел да не се поттикнуваат манифестации на насилно однесување, радикализам или екстремистички погледи.
Спроведувањето на Националната стратегија за спротивставување на насилен екстремизам треба да се реализира преку постојана и конструктивна комуникација помеѓу Комитетот на централно ниво и локалната самоуправа.
Владеењето на правото претставува клучен столб за спроведување на секоја национална стратегија на локално ниво.
Ова укажува на потребата од систематски пристап во зајакнувањето на институциите и промовирање на доследно спроведување на законодавството.
Потребни се дополнителни полициски активности за потиснување на криминалните активности што служат како лош пример за младите.
Криминалните активности на локално ниво придонесуваат за појава на процес на радикализација која води кон насилен екстремизам.
Довербата на граѓаните во институциите е разнишана.
Ова, првенствено, се однесува на полицијата која ужива рекордно ниска доверба кај локалните граѓани во Општина Струга.
Потребно е да се подобри транспарентноста и одговорноста на локалната самоуправа со цел таа повторно да може да ја добие довербата на нејзините граѓани.
Потребно е да се направат дополнителни напори за да се спречи етикетирање и стигматизација на конкретни лица/верски/политички групи и нивно претставување како клучна причина за постоењето на радикализација која води кон насилен екстремизам.
Имајќи ја предвид важноста на семејството во процесот на создавање морални и етички вредности кај младите, потребен е подлабок ангажман на сите локални стејкхолдери.
Потребно е да се испитаат и да се потенцираат недостатоците на процесот на децентрализација што можат да претставуваат пречка за ефикасно спроведување на напорите за спречување на појавите на радикализација која води кон насилен екстремизам.
Изопачениот феномен на десничарски екстремизам поттикнат од „црните блокови“ на спортските навивачки групи не е присутен во Општина Струга.
Спортските активности се од круцијална важност во стремежот да се спречи насилен екстремизам.
Инвестициите во спортската инфраструктура на општините претставуваат најдобра алатка за создавање на плодна почва за одржување на повеќе спортски активности во кои би се ангажирала локалната младина.
Поради тоа, потребно е да се издвојат повеќе средства за спортска сала, базен и други слични спортски објекти каде младите би спортувале.
Верските заедници во општината мора активно да се ангажираат во превентивниот процес преку промовирање на позитивни вредности, во согласност со утврденото верско учење.
Од најголема важност и потреба е да се обнови позитивниот пример од минатото, кога Македонската православна црква (МПЦ) и Исламската верска заедница (ИВЗ) активно ја земале улогата на медијатори меѓу локалното население преку промовирање на вредности во духот на кохезијата.
Стејкхолдерите ги прифатија и поддржаа напорите на Исламската верска заедница (ИВЗ) која постојано комуницира со своето членство со цел спречување на насилен екстремизам и радикализација.
Во исто време, беше искажана загриженост поради тоа што Министерството за внатрешни работи не презема доволно активности и не спроведува истрага по поднесената пријава од страна на Исламската верска заедница за радикалното однесување на одредени лица.
Часовите по Историја на религии и Етика во религиите се од исклучително значење за децата во нивната рана возраст, односно тие се важни за градење на клима на соживот и разбирање помеѓу младите генерации.
Поради таа причина, часовите по овој предмет треба да ги предаваат теолози, кои го имаат потребното искуство и знаење за правилно да го пренесат моралното учење за религиите.
Институциите за основно образование не се доволно ангажирани во процесите на промовирање на инклузивни и мултикултурни средини за нивните ученици.
Тоа создава ефект на прелевање што резултира со затегната атмосфера во средните училишта.
Улогата на образованието е клучна во процесот на спречување на радикализацијата која води кон насилен екстремизам.
Важен предуслов за тоа е да се обезбеди постојано зголемување на нивото на знаење и кај учениците и кај наставниците.
Учесниците го истакнаа позитивниот пример на Исланд, во однос на мешаните патроли, составени од родители и полициски службеници.
Покрај тоа, беше истакнато дека најавеното повторно воведување на „маалските полициски службеници - позорникари“ ќе има важна улога во градењето на мирна и кохезивна локална заедница.
Според учесниците на работилницата, поради неуспешното справување со меѓуетничките конфликти во Општина Тетово ризикот од насилен екстремизам таму е зголемен, па како резултат на тоа, носењето на мерки за спротивставување на насилниот екстремизам во Општина Тетово е задоцнето.
Освен тоа, оценето е и дека односите помеѓу заедниците се кревки.
Во рамки на дискусијата беа идентификувани следните главни фактори што можат да влијаат во одредена средина да дојде до прифаќање на радикални идеи кои можат да доведат до насилен екстремизам
Верска нетолеранција кон луѓето што припаѓаат на друга вера.
На дискусијата се покажа дека луѓето од Општина Тетово имаат потреба да ја сакаат и негуваат нивната вера, но тие, исто така, треба и да научат како да ги почитуваат верските слободи и верските избори на другите.
Сегрегација во училиштата.
Оваа состојба придонесува за поделби помеѓу заедниците и немањето можности за меѓусебна интеракција, односно контакт, нè лишува од можноста да се сретнеме и запознаеме со другиот.
Практиката на дијалог помеѓу заедниците недостасува, освен кога такво нешто е охрабрено со проекти финансирани од странство.
Поделби во рамки на заедницата.
Пример за овој тренд што се повторува и за кој дискутираа учесниците на работилницата беа поделбите во затворите помеѓу групите што практикуваат ислам или слично помеѓу спортските навивачи на локалните фудбалски тимови.
Тетовскиот Локален совет за превенција (ЛСП) беше оценет како нефункционален, главно, поради фактот што инволвираните институции се плашат да се ангажираат во него од причина што нивните активности можеби би се преклопувале со неговите активности; воспоставувањето на протоколи за комуникација би било од корист за подобрување на функционалноста, а, од друга страна, ефикасноста би зависела од континуитетот и прометот (назначувањата/разрешувањата) на членови на Советот по промената на Владата.
За таа цел, важно е општината да ја преземе координацијата со Локалниот совет за превенција со цел таа да може да се спротивстави и да го спречи насилниот екстремизам или пак, таа да може да го замени Локалниот совет за превенција со Локален совет за спротивставување на насилен екстремизам кој ќе претставува децентрализирано тело на Националниот совет.
Учесниците на работилницата разговараа и за други можни механизми што би можеле да бидат корисни за спречување и спротивставување на насилниот екстремизам.
на пример, Младинскиот совет кој сè уште не е во функција и Локалниот совет за превенција на малолетничка деликвенција што се формира сега.
Со цел превенција и градење на отпорна младина во предучилишното и основното образование, учесниците предложија да се формираат најмалку два тима составени од психолози, социолози и педагози, а кои би спровеле програма за обука користејќи игри и улоги на модели, во насока на подобрување на вештините за дијалог и соработка.
Практиката општината да финансира мултикултурни младински активности треба да продолжи при што треба да се обезбеди и поинтензивна поддршка во поглед на таквите нејзини активности.
За таа цел, организациите на граѓанското општество кои работат со младината треба да пристапат кон општината и да иницираат активности што ќе придонесат за развивање на интеркомунална соработка и дијалог.
Општината треба да размисли за финансирање на воннаставни активности на училиштата со кои би можело да се олесни интеркомуналната интеракција (како што се дебати, натпревари, спортски активности), како и да реализира активности со кои би се поттикнало стекнување на вештини како што се критичкото размислување, решавање на конфликти и развивање на култура на дијалог.
Најважниот заклучок од дискусијата беше тоа дека институциите не треба да ги префрлаат одговорностите за спречување и спротивставување на насилниот екстремизам од една на друга институција.
Треба да се примени сеопфатен општествен пристап таму каде што треба да се споделат одговорностите помеѓу сите стејкхолдери во заедницата.
Граѓанското општество и медиумите имаат клучна улога во процесот на справување со говорот на омраза, конфликтите и непријателствата, како и во процесот на спречување поединци да прифатат радикални идеи што би можеле да доведат до насилен екстремизам.
За таа цел, треба да се размисли во насока на спроведување на медиумски и/или финансиски активности што ќе придонесат за развој на материјали и содржини со кои граѓаните ќе се информираат за процесите на радикализација.
Исто така, потребна е и обука за медиумите за тие да не станат фактор на поттикнување на насилен екстремизам.
Организациите на граѓанското општество се зависни од финансиите на меѓународните организации бидејќи општината не обезбедува доволно средства за нивните активности.
Уште поважно, бидејќи сè уште не се достапни средства за спроведување на активности од областа на спречување и спротивставување на насилниот екстремизам и радикализација кои водат кон тероризам, Владата на централно ниво, преку единиците на локалната самоуправа, треба да обезбеди средства за спроведување на такви превентивни активности против радикализацијата.
Работата со фудбалските клубови и нивните навивачки групи треба да се смета за приоритет.
За таа цел, треба да се искористи авторитетот на менаџерите на клубовите за да се спречи употребата на говор на омраза кон другите етнички групи, имајќи предвид дека тимовите се етнички мешани, навивањето на етничка основа може да влијае на перформансите на членовите на тимот.
Ваквите напори можат да доведат до спречување на поларизација и сегрегација на заедниците.
Со цел спречување на радикализација, учесниците на работилницата забележаа дека активирањето на месните заедници од страна на општината претставува клучна работа што треба да се стори.
Преку нив заедницата може да се ангажира во рана превенција на појавите на радикализација.
Сепак, месните заедници треба да се поддржат со тоа што на нив би им се обезбедиле препорачливи пристапи и методологија со цел тие да можат да ја мобилизираат заедницата.
Во партнерство со граѓанското општество, институции и меѓународни организации, месните заедници активно треба да се вклучат во подигањето на свеста за критичкото размислување, медиумската писменост и целокупното промовирање на демократската култура.
Образованието служи како инструмент за спречување на радикализацијата бидејќи тоа има централна улога во системот за спречување на насилен екстремизам и обезбедува вештини за градење отпорност против насилниот екстремизам и радикализација кои водат кон тероризам.
Во Општина Тетово, некои активности што веќе се спроведуваат во училиштата се релевантни и компатибилни со активностите што се преземаат од областа на спречување на радикализација која може да доведе до насилен екстремизам.
Тоа се проектот на ОБСЕ - Безбедни училишта, проектот за меѓуетничка соработка на Нансен, проектот на ОБСЕ - Градиме мостови и новиот проект со кој ќе се олесни соработката со родителите.
Ваквите активности треба да бидат меѓусебно поврзани со цел наставниците да бидат свесни дека вештините стекнати преку различни проекти се релевантни и корисни за спречување на радикализацијата.
Радикализацијата се спречува преку примена на алатки против дискриминација и ексклузија на младите, со оглед на тоа дека младите се подложни на најголем ризик од прифаќање и усвојување на радикални идеи.
Поради тоа, општината планира да ја вклучи и младината во донесувањето на одлуки во училиштата и на ниво на заедница, со цел да се почувствува дека и таа е вклучена во општеството.
За таа цел, се организираат обуки за носење одлуки во училиштата, учениците избираат свои претставници во здруженијата на ученици и се спроведуваат нивните иницијативи (како што се активности за слободно време, организирање на спортски настани и сл.).
Младинскиот совет на општината сè уште не е оперативен, но откако ќе се активира, младите треба да бидат вклучени во важните процеси на носење одлуки на ниво на општината.
Општината треба да вложи дополнителни напори за да осигури дека во училишните тела на учениците и општинскиот Младински совет има назначено претставници, односно да ги дисеменира одлуките што се носат помеѓу младите кои учествуваат во таквите тела и совет.
За оваа таргетирана група - младината - учесниците на тркалезната маса сметаа дека интернетот сè уште претставува предизвик.
Училиштата ги блокираат онлајн страниците, но ним им недостасува програма за онлајн безбедност или политика за е-безбедност што ќе обезбедува совети за тоа како децата треба критички да ја оценуваат содржината што произлегува од интернетот, како и за тоа на кој начин тие можат да создаваат отпор против насилниот екстремизам и радикализација кои водат кон тероризам.
Покрај тоа, во Општина Тетово сè уште не се започнати активности во насока на зајакнување на свеста и заедничкото работење со родителите за следење на онлајн активностите на нивните деца.
Севкупно учесниците заклучија дека има огромна потреба од работење со семејствата за подобрување на критичкото размислување на нивните деца.
Во принцип, критичкото размислување се развива во училницата преку образовната содржина и со користење на различни педагошки методи.
Покрај тоа, учесниците ги идентификуваа воннаставните активности како влезна точка за примена на поголем број активности на критичко размислување.
Сепак, поради преоптовареност со наставни активности, речиси ниту едно училиште не реализира воннаставни активности.
Треба да се истражат можностите со кои општината би можела да поттикне реализација на воннаставни активности.
Можните опции за ова вклучуваат обезбедување на средства за активности и целокупна реформа на системот што ги опфаќа воннаставните активности.
На крајот, учесниците разговараа за улогата на дадените педагошки и психолошки услуги кај учениците.
Педагошко-психолошката стручна служба се смета како важна алка во системот за спречување на радикализација бидејќи кадрите на оваа служба можат да работат секојдневно (преку индивидуални разговори или преку програми за групна терапија) со ученици кои се подложни на висок ризик од прифаќање на радикални идеи.
Од суштинско значење е училишните работници кои во нивната работа остваруваат директен контакт со нивните клиенти - ученици континуирано да работат со асоцијални ученици, со оние кои биле проблематични за време на часовите и со оние коишто доаѓаат од дисфункционални семејства.
Воспоставувањето на систем кој редовно ќе го следи и ќе известува за нивниот напредок претставува предуслов за воспоставување на новиот систем за превенција на општинско ниво.
Иако беше признаено дека нивната улога е многу важна за време на училишните часови, учесниците, исто така, забележаа дека целокупното влијание на педагошките и психолошките услуги што се даваат во училиштата е ограничено поради недостаток на такви услуги за поддршка после часовите.
Таков е случајот особено во Општина Тетово од причина што во општината недостасуваат терапевтски заедници и други видови групи што даваат психосоцијална поддршка.
Потребно е општината да го утврди изворот на меѓуетничка омраза и поттикнување на насилство, како и да планира и спроведува активности што спречуваат ширење на меѓуетничка омраза и поттикнување на насилство.
Локалните совети за превенција се законска обврска и Општина Тетово треба да ги заживее, но, таа не располага со финансиски средства за да ги активира таквите совети.
Проблемите со преклопувачките одговорности и финансирањето треба да се надминат во соработка со централната власт.
Во поглед на веќе постојната сегрегација, охрабрувањето учениците да се социјализираат, соработуваат и разменуваат идеи надвор од етничките бариери, почнувајќи од градинките па одејќи преку основните и средните училишта, треба да биде приоритет број еден на општината, со цел да се овозможи контакт со „другите“ во заедницата.
Мора да се воспостави континуирано следење и мапирање на ризичното однесување во училиштата, а предуслов за тоа е подигањето на свеста и овозможувањето на обуки за наставници, психолози и педагози за тоа како да се забележи и спречи радикализацијата.
Општината има потреба од систем за да може да одговори на насилниот екстремизам.
За да се одговори поефективно, овој систем треба да се состои од координативно тело со претставници на сите институции на локално ниво и треба да содржи одреден модел на комуникација преку кој институциите ќе комуницираат меѓусебно.
Верските лидери имаат водечка улога во процесот на промовирање на интеграција, соработка и ненасилство во Општина Тетово.
Поради тоа, тие треба активно да бидат вклучени во процесите на спротивставување на радикализацијата која може да доведе до насилен екстремизам.
Скопје, 14 јули 2004
Заедничка изјава на Специјалниот претставник на КУ Сорен Јесен-Петерсен, Амбасадорот на Соединетите држави Лоренс Батлер, Шефот на Набтњудувачката мисија на ОБСЕ во Скопје, Амбасадорот Карлос Паеш и Командантниот бригадир на НАТО Денис Близ "Срдечно го поздравуваме договорот постигнат од страна на власта за законите на територијална организација и Градот Скопје.
Договорот беше постигнат после долги и интензивни разговори помеѓу коалиционите партнери.
Мултиетничката владина коалиција ја покажа својата способност да го стави интересот на земјата и нејзините граѓани на прво место при постигнувањето на договорот кој ќе ( донесе корист на целата земја.
Цврсто веруваме дека овој договор претставува рационален баланс преку кој целосно се почитува духот и словото на Охридскиот Рамковен договор, дека истиот ќе ја зацврсти локалната демократија на ниво на општини и дека е во силен интерес на сите заедници.
Договорот ја реафирмира заложбата на политичките партии за придвижување кон евро-атлантските структури преку целосна имплементација на Рамковниот договор, и меѓународната заедница се подготвена да 6 помогне на власта со сите соодветни средства со цел да се забрза овој процес.
Постигнувајќи согласност, партиите исто така уште еднаш ја потврдија својата посветеност на територијалниот интегритет, унитарниот и мултиетничкиот карактер на земјата, кои мора да бидат сочувани и рефлектирани во јавниот живот.
Усвојувањето на законите за децентрализација пред крајот на летото понатаму ќе овозможи локалните избори да се организираат во октомври како што е планирано.
Со ова ќе се овозможи непопречена подготовка на имплементацијата на децентрализација.
Временскиот распоред е веќе згуснат и напредокот мора да продолжи да се движи со брзо темно.
Во претстојниот дијалог очекуваме конструктивно вклучување од страна на опозицијата.
Исто така, очекуваме парламентот да се движи со неопходното чувство на ургентност.
Ова е од суштинско значење зашто понатамошното одлагање само ќе го попречи прогресот кон европската интеграција и идниот просперитет на оваа земја.
Процесот на децентрализација е од клучно значење за испораката на јавни услуги до граѓаните, за вистинска и суштинска локална демократија, како и за реформите во јавната администрација согласно модерните европски стандарди.
Го поздравуваме сигурниот и храбар чекор кој го презема власта со цел целосно да го отелотвори духот и словото на Охридскиот Рамковен договор."
ПРЕГЛЕД НА ДЕЦЕНТРАЛИЗАЦИЈАТА ЗА 2008 ГОДИНА
Оддел за реформи во јавната администрација
Набљудувачка мисија на ОБСЕ во Скопје
Ноември 2008 година
Благодарност
Овој преглед е резултат на теренските истражувања спроведени од страна на Одделот за реформи во јавната администарција при Набљудувачката мисија на ОБСЕ во Скопје.
Особена благодарност упатуваме до оние општински администрации во земјата коишто овозможија вреден придонес и го вложија своето време во завршување на прегледот како и на експертите коишто помогнаа во изработката на прашалниците.
Брима Галуп - Скопје имаше значајна улога во дефинирањето на методологијата за обработка и анализа на податоците, и во спроведувањето на сондажата на јавно мислење чиишто наоди претставуваат вистинска дополнителна вредност на овој преглед.
Конечно, Одделот за реформи во јавната администарција им изразува благодарност на сите свои колеги во Мисијата коишто дадоа придонес кон објавувањето на овој преглед.
Овој извештај за наодите на Прегледот за спроведување на процесот на децентрализација, од ноември 2008 година го подготви Одделот за реформи во јавната администарција (ОРЈА) при Организацијата за безбедност и соработка во Европа – Набљудувачка мисија во Скопје:
Г. Алесандро Тедеско, вршител на должност на Шеф на Одделот за реформи во јавната администрација
Г-ѓа Маја Суботиќ, Национален офицер за реформи во јавната администрација
Г. Аќим Емурли, Национален офицер за реформи во јавната администрација
Г. Заге Филиповски, Национален офицер за реформи во јавната администрација
Г. Лирим Далипи, Национален офицер за реформи во јавната администрација
Г. Александар Шумковски, Национален офицер за реформи во јавната администрација
Г-ѓа Кристина Јованова, Асистент на проекти
Вовед
Прегледот на децентрализацијата за 2008 година се надоградува врз наодите изнесени во изданијата за 2006 и 2007 година.
Одделот за реформи во јавната администрација (ОРЈА) при Набљудувачката мисија на ОБСЕ во Скопје се стекна со значајно искуство при анализирањето на настаните поврзани со децентрализацијата, а овој преглед претставува сериозен придонес за учесниците заинтересирани за посебни аспекти од процесот.
Прегледот беше спроведен во периодот меѓу јули и ноември 2008 година, а наодите ги заснова врз теренски истражувања спроведени од страна на ОРЈА при Набљудувачката мисија на ОБСЕ во Скопје и службениците во сите единици на локалната самоуправа ширум земјата.
Серија од 99 прашања изработени од страна на ОБСЕ им беше доставена на релевантните општински оддели, одговорите беа собрани и обработени во база на податоци којашто содржи влезни податоци од над 84% од општините.
Податоците добиени од единиците на локалната самоуправа се надополнети со резултатите од телефонската анкета нарачана од Брима Галуп – Скопје и спроведена со примерок од 1.408 лица за време на октомври 2008 година.
Компонентата на сондажата на јавното мислење од 2008 година се разликува од минатогодишните истражувања, бидејќи бројот на прашањата значително се зголеми (речиси со иста големина како и прашалникот поставен на општинските администрации).
Понатаму, примерокот беше структуиран на слоевит начин, т.е. одбирајќи цели со непосреден интерес во општинската служба за којашто станува збор (на пр. наставници, ученици и нивните родители за делот на образованието, локалните деловни луѓе за текстот во врска со локалниот економски развој, итн.).
Составот на примерокот е изнесен во секое поглавје.
Локалната управа подразбира разновидност од различни прашања.
Оваа студија се фокусира врз седум области на интерес коишто ОБСЕ ги смета за најважни за тековниот процес на децентрализацијата.
Пет од нив (урбанистичкото планирање, комуналните услуги, образованието, општинските финансии и локалниот економски развој) исто така беа предмет на проценка во претходните изданија на прегледот, додека поглавјето за културата е едно од новитетите на овогодинешниот преглед.
Како што беше случај со прегледите за 2006 и 2007 година, методологијата употребена во оваа студија е осмислена да обезбеди информации во врска со внтарешната проценка на ситуацијата од страна на општинското раководство и администрација и исто така да испита до кој степен тие го разбираат општиот краток преглед на фактите и карактеристиките на сегашните реформи.
Таквите наоди се споредени со ставовите на граѓаните во поглед на општинската работа, во обид да се испита согледувањето на децентрализацијата – и на локалната управа општо земено – на крајните корисници на општинските услуги.
Повеќето резултати во извештајот не се фокусираат на точни статистички податоци на поединечни случаи, туку се концентрираат на откривањето на општите трендови во процесот на децентрализацијата.
1. Култура
1.1 Позадина и правна рамка
Културата е сегмент којшто не е вклучен во претходните два прегледи на Набљудувачката мисија на ОБСЕ во Скопје, па затоа ова поглавје ќе се фокусира на неколку прашања во поглед на децентрализацијата на полето на културата какви што се преносот на средства, персонал, опрема, кадар и финансиски средства како и на односите меѓу општините и Министерството за култура.
Ова поглавје исто така ќе опфати краток преглед на културата на локално ниво, од случувањата во правната рамка1 до главните постигнувања на теренско ниво, и на вклученоста на припадниците на етничките заедници ширум земјата во културните институции и активностите преку Комисиите за односи меѓу заедниците (КОМЗ).
Зачувувањето на културното наследство, славењето на различните настани и сеќавањето на важните личности за културата и историјата на општината се аспекти коишто ќе се истражуваат во ова поглавје, како и еднаквите можности за изразување, негувањето и афирмација на културните идентитети на заедниците.
1.2 Наодите за културата
Резултатите од наодите покажуваат дека организирањето на културните настани главно се спроведува во општините коишто се веќе опремени со домови на културата, главно сместени во урбаните општини.
Централната власт, т.е. Министерството за култура, продолжува да врши контрола на средствата за култура, домовите на култура и кадарот во 64,3% од општините.
Само 35,7% од тие општини коишто имаат домови на културата одговорија дека Министерството им ја префрлило оваа надлежност, средствата и кадарот на општините.
Кога тие општини беа запрашани зошто Министерството за култура не им ги дало овие средства на нивно управување, поголемиот дел од нив, 66,7%, одговорија дека оваа одлука требала да ја донесе централната власт без да ја наведат причината за тоа.
Културните политики на локално ниво во 2008 година беа споредени со активностите во 2007 година.
Долниот графикон покажува дека речиси половина од општинските совети во земјата не усвоиле годишен план за култура во 2007 година.
Од оние коишто усвоиле годишен план за култура, секоја општина во просек спровела само околу 15% од планот.
Графиконот укажува на незначителен пораст на интересот за културата во 2008 година.
Исто така, 44% од интервјуираните општини одговорија дека во нивните буџети распределиле средства за културни активности, коишто се движат од фолклорни фестивали и уметнички изложби до печатење промотивни материјали и одбележување историски настани и личности.
На прашањето за начинот на којшто се исплатени средствата, 18% одговорија дека тоа се одвива преку тендерски постапки, 29% преку директни договори со културните здруженија и НВОи, 50% од општините самите ги спроведувале активностите и само 3% влегле во јавно приватно партнерство за спроведување на културните активности и настани.
Локалната култура обезбедува чувство на идентитет за руралните заедници и жители.
Овој идентитет ги олеснува општите разбирања, традициите и вредностите, коишто се сите средишен дел од идентификувањето акциски планови за унапредување на благосостојбата.
И покрај фактот што 62% од општините одговорија дека наименувале лице задолжено за културата, локалната култура ретко се смета за нешто што има значајна улога во развојните исходи.
Наместо тоа, на културата често пати се гледа како на израсток на определено подрачје и како зависна од финансиската помош од централната власт.
Ова поглавје исто така има за цел да даде увид во етничката разновидност во земјата во однос на културните активности и да се види до кој степен се спроведува оваа надлежност oд страна на локалните власти.
Општините со најмалку 20% од населението коешто не припаѓа на главната етничка група присутни на нивна територија беа проценети според способноста да ги спроведуваат културните активности одразувајќи ја нивната мултиетничка позадина, и да се види дали културните иницијативи во мултиетничките општини се разгледуваат од страна на Комисијата за односи меѓу заедниците за да се осигури учество на сите заедници во културното живеење.
Во 22-те општини, во коишто се воспоставија овие комисии, културните иницијативи започнати од страна на соодветните општински совети беа разгледани од страна на КОМЗ во само 28 проценти од случаите.
1.3 Сондажа на јавното мислење во врска со културата
Овој преглед е надополнет со сондажа на јавното мислење спроведена ширум целата земја за да се види што мислат граѓаните за прашањето на културата и што би сакале да направат нивните општини повеќе во врска со истото прашање.
Вредно е да се провери дали јавното мислење смета дека децентрализацијата извршила влијание на ова поле и, во тој поглед, 55% од интервјуираните граѓани искажаа задоволство со културните активности во нивните соодветни општини од почетокот на децнтрализацијата, наспроти 45% коишто имаа негативно мислење.
Маргината беше многу повисока кога граѓаните беа запрашани дали има повеќе културни настани отколку порано, 52,8% мислат дека децентрализацијата донела повеќе културни настани отколку што имале порано наспроти 23,7% коишто сметаат дека пред децентрализацијата културата била повеќе присутна во нивните општини.
Одговорите на прашањето што повеќе би сакале од нивните општини во однос на културата беа хетерогени.
Преовлада ангажирањето на младите луѓе во културата и зголемениот број културни настани со над 40% за секое.
По ова следеше изградбата на културни и спортски објекти со 18% од интервјуираните граѓани.
1.4 Заклучоци и препораки
Културата е надлежност којашто сеуште се смета за централизирана и покрај законските одредби коишто произлегуваат од Законот за култура4 со коишто се обезбедува основа за општините да основаат културни институции и да организираат различни културни активности.
Врз основа на резултатите на прегледот, културата не се наоѓа високо меѓу приоритетите на единиците на локалната самоуправа.
Сеуште има средства во културата коишто треба да се децентрализираат низ целата земја.
Нивната распределба на општините би можела разумно да го поттикне културниот развој.
Културата треба да се смета за составен дел од локалниот развој.
Исто како и на национално ниво, културата е поврзана со создавањето работни места и приходи и на локално ниво.
Без оглед на тоа дали станува збор за градовите или за руралните области, културата стана важен елемент во квалитетот на животот, и затоа не треба да се занемарува од страна на учесниците вклучени во децентрализацијата.
Локалната култура претставува единствени можности за локално заснован економски и друг развој.
За практикантите во развојот на заедниците е од основно значење да ја земат предвид важноста на културата во напорите да се подобри локалното живеење.
Со посветувањето внимание на културните вредности, традиции и факторите поврзани со нив, можат да се постигнат поефикасни и поефективни напори за развој.
Локалната култура може да послужи како основа за развој.
Таквите напори можат да послужат за промовирање на локалниот идентитет, јазиците и културите на малцинствата.
Напорите можат да се фокусираат врз зачувувањето или промовирањето на културата, но исто така можат да ја користат културата за мобилизација на локалното население.
Примерите за културно зачувување или напорите коишто се фокусираат врз културата често пати се гледаат во поврзаноста со туризмот.
Овие вклучуваат реновирање на села (архитектонска рехабилитација, итн.), истакнување на архитектонското наследство на некоја област (реставрација на историски локалитети за да служат како средишна точка за туристите), културни места (центри на локалното наследство, традиционални културни настани), традиционални занаетчиски и уметнички вештини (развој на индустријата и отворање работни места врз основа на производството на артикли коишто се симболични за локалната култура), и забава којашто е културно заснована и културна пропаганда (организирање културни активности, фестивали, постојани изложби).
Важно е овозможувањето на локално поврзување и културна основа за развојот.
Напорите за развој коишто се фокусираат врз културата обезбедуваат механизам за поврзување на локалните жители со процесот на развој.
Преку ваквите напори, локалните жители можат да го поттикнат развојот којшто ја зачувува или промовира нивната култура.
Ова е особено важно во напорите за развој коишто сакаат да поттикнат локално учество, волонтерство и заедничка акција.
Овие напори служат како основа за равој, но исто така служат и за одржување на културните традиции и начини на живеење.
Понатаму, ваквите форми на развој ја нагласуваат важноста на руралните култури и ја идентификуваат нивната улога во оформувањето на поширокото општество.
На крајот, преку ваквиот развој, културните идентитети и идентитетите на заедниците се засилуваат а колективните идентитети јакнат.
Таквата интеракција може да доведе до подобрена положба на заедницата и до општествена благосостојба.
2. Образование
2.1. Вовед
Со процесот на децентрализација во образованието се направи појасна разлика меѓу улогите, правата и обврските на властите на централното и локалното ниво.
Со него се поттикна поголемо учество на локалните заедници во процесите на донесување одлуки, поактивно и потранспарентно управување со училиштата преку поголема вклученост на учесниците, и поефикасна контрола над работата и активностите во училиштата и над квалитетот на наставата.
Конечно, со него се поттикнуваат општините да управуваат со финансиските средства наменети за образованието.
Ова поглавје опфаќа неколку прашања поврзани со локалната управа и образованието какви што се механизмите за донесување одлуки на училишно ниво, односите и соработката меѓу училиштата, општините и државните органи, нивото на пристап до информации и соопштенија на сите учесници, степенот на вклученост на наставниците и родителите во училишното управување, односите меѓу директорите на училиштата и училишните одбори.
Сите теми ќе бидат разгледани од две гледишта со тоа што ставовите на општините ќе се споредат со очекувањата на граѓаните.
2.2. Правна рамкаВо
членот 22 од Законот за локална самоуправа јасно се наведени надлежностите на општините на полето на образованието5.
Основното и средното образование исто така се регулирани со Законот за основно образование и неговите дополнувања6, Законот за средно образование и неговите дополнувања7, Законот за Државен образовен инспекторат8, и Законот за финансирање на единиците на локалната самоуправа9 и Законот за Биро за развој на образованието.
И основното и средното образование станаа надлежности на општините од 1 јули 2005 година.
Преносот подразбира општинска сопственсот над училишните згради и другиот имот поврзан со основното и средното образование, како и одговорноста за одржување на таквите објекти, врботување на образовниот кадар, изборот и отпуштањето на директорите во училиштата, исплатата на платите за помошниот кадар заедно со превозот и сместувањето на учениците во ученичките домови.
Децентрализираното образование подразбира учество и координација на многу учесници како што се Единиците на локалната самоуправа (ЕЛС), директорите на училиштата, родителите и учениците на локално ниво, и Министерството за образование (МО) и неговите ограноци на национално ниво како што е предвидено со погоре споменатото законодавство.
Надлежностите за основното и средното образование (вклучувајќи го и нивното финансирање) беа пренесени13 во јули 2007 година на локално ниво во сите општини коишто влегоа во втората фаза на децентрализацијата, во согласност со Законот за финансирање на единиците на локалната самоуправа.
Ова значи доделување блок грантови со коишто се покриваат платите на наставниците и финансиски средства за одржување на училиштата.
Блок грантовите не можат да бидат пониски од еквивалентните средства назначени во државниот буџет за време на првата фаза на децентрализацијата.
Општините коишто сеуште не влегле во втората фаза на децентрализацијата продолжуваат да ја употребуваат времената формула за финансирање, т.е. платите на наставниците во основното и средното образование, трошоците за одржување на училишните згради и за превозот на учениците ги обезбедуваат централните власти како и порано.
2.3. Сосотојба
Образованието сеуште претставува важно прашање три години од почетокот на процесот на децентрализацијата.
Општините општо земено обрнуваат внимание на оваа надлежност и се обидуваат да ја консолидираат на начин на којшто ќе биде подобро раководена на локално ниво и да обезбедат подобри услуги на полето на образованието, иако резултатите значително се разликуваат меѓу ЕЛС.
Граѓаните гледаат на децентрализираното образование како на процес којшто може да осигури одговорност, транспарентност, квалитет, правичност и ефикасност.
Многу учесници (службени лица во образованието, градоначалници, членови на училишни одбори, директори, родители, наставници, ученици и други) сеуште покажуваат малку разбирање за нивните права, улоги и обврските во процесот.
Постои заедничко чувство дека членовите на училишните одбори, родителските совети, родителите, наставниците и граѓаните општо земено се маргинализирани со општинското управување, додека истото се однесува и на она што ЕЛС мислат за третманот којшто го добиваат од страна на централната власт (МО).
Недостатокот од пристап до информации и комуникација меѓу учесниците исто така беше набљудуван низ целиот тек на спроведувањето на процесот на децентрализација (Ананиев, 2008 година).
Се случија други промени во основното и средното образование15;задолжителното посетување основно училиште се зголеми за една година (од осум на девет години) за сите ученици на возраст меѓу шест и петнаесет години.
Средното образование е сега задолжително за сите ученици коишто ги завршуваат деветте години основно училиште.
Овие промени претставуваат дополнителни напори за општините да го изведуваат и ефикасно да управуваат со основното и средното образование.
2.4. Наоди од анкетата на општините
Влегувањето во втората фаза на децентрализацијата ги доведува општините во положба да преземаат поголем удел во управувањето со прашањата поврзани со образованието.
Финансиските обврски коишто произлегуваат од исплатата на платите коишто сега се наоѓаат на општинскиот платен список се комбинираат со управувањето со имотите и кадарот.
За да се постигне ова, општините воспоставуваат административна единица, во којашто работат квалификувани луѓе, којашто се занимава единствено со образованието како надлежност.
На прашањето во прегледот „Дали вашата општина веќе воспоставила административна единица за образование?“, 45% од општините одговорија „да“, додека 55% „сеуште не“.
Ова покажува дека процесот на воспоставување административни единици не е завршен (види Дијаграм 1.)
Наодите од Прегледот исто така покажуваат дека од сите општини коишто воспоставиле административни единици, 70% од нив се урбани единици додека 30% се рурални.
Може да се разбере дека и покрај тоа што некои рурални општини веројатно влегле во втората фаза од процесот на децентрализација, тие сеуште не се во ситуација да создадат таква образовна единица во рамките на својата администрација (види Дијаграм 2).
Во согласност со ново усвоеното законодавство на полето на образованието на училишно ниво16, учесниците (Училишниот одбор) сега имаат поважна улога отколку порано.
Со дополнувањата на законите за основно и средно образование, а коишто произлегуваат од Законот за локална самоуправа (2002 година), се редефинираше улогата на училишниот одобор по пат на негово овластување за избирање и отпуштање на директорот на училиштето, за одредување на училишниот буџет и за донесување на училишниот статут.
Оттука, неопходни се редовни контакти со директорите и со членовите на училишните одбори со цел да се осигури квалитетно управување со образованието.
На прашањето „Колку често вашата општина се среќава со директорите и членовите на училишните одбори?“, 8% од општините изјавија секој ден, а 42% кажаа еднаш годишно, додека 25% секој посебно одговорија дека се среќаваат секоја седмица и еднаш месечно соодветно (види Дијаграм 3).
Повратните информации за евалуацијата на директорите на училиштата и училишните одбори се во голема мерка позитивни.
Седумдесет и еден процент од општините коишто имаат секојдневни контакти со учесниците од училиштата ја оценуваат нивната работа како „одлична“.
Од друга страна, општините коишто имаат ретки контакти со училишната управа ја оценија нивната работа како „недобра“ во 70% од случаите, додека само во 10% од случаите тие ја оценуваат нивната работа како „одлична“, (повеќе детали во Дијаграм 4).
Во однос на прашањето, „Дали мислите дека учесниците на ниво на училиштата (директори, членови на училишните одбори, наставници и родители) ги знаат своите права, улоги и обврски?“, 79% од општините одговорија позитивно додека 21% изјавија дека учесниците на ниво на училиштата не ги знаат своите права, улоги и обврски (Дијаграм 5).
Ова не значи дека ЕЛС не треба да продолжат да ги промовираат правата, улогите и обврските на учесниците на ниво на училиштата.
Општините исто така беа запрашани за тоа „За кои од учесниците е потребна обука за прашањата на образованието и децентрализацијата?“.
Резултатите покажуваат дека 40% од општините сметаат дека на членовите на Училишните одбори им се потребни дополнителни обуки за зајакнување на нивните капацитети, 25% мислат дека на наставниците им се потребни обуки, 20% ги посочуваат секретарите во училиштата, додека за директорите на училиштата се смета дека најмалку им се потребни обуки (види Дијаграм 6).
Еден од аргументите во прилог на децентрализираното образование (Левитас, 2002 година) се однесува на менаџерската ефикасност и ефективност и на деполитизацијата на образовниот систем.
Претпоставката е дека, бидејќи националните министерства се наоѓаа подалеку од училиштата отколку локалните власти, многу одлуки на локално ниво се извршија според политичките врски и нивното влијание.
Одлуката донесена на централно ниво во врска со прашањето на образованието на локално ниво и искуството со други поврзани прашања пред процесот на децентрализација, исто така покажа дека образовниот систем е многу централизиран и исполитизиран.
Одговорите на прашањето „Откако започна процесот на децентрализација, дали влијанието на политиката врз образованието се зголеми, намали или е исто како и порано?“ покажа дека 47% од општините мислат дека влијанието на политиката врз образованието се „намалило“, откако е започнат процесот на децентрализацијата, 13% од нив сметаат дека влијанието се „зголемило“ додека 40% велат дека нивото на влијание „останало неизменето“, (види Дијаграм 7).
Запрашани за односите со Министерството за образование и неговите ограноци, 45% од општините одговорија дека имаат„ лоши“ односи со релевантните централни власти, 34% изјавија дека имаат „добри“ односи со МО, додека 21% имаат „одлични“ однсои со Министерството (види повеќе детали во Дијаграм 8).
Повратните информации во врска со односите со различните ограноци на МО18се главно попозитивни отколку бројките коишто директно се однесуваат на МО.
Сите овие ограноци не се децентралзирани, а со нив се управува од централната власт (Министерството за образование).
Се чини дека комуникацијата со министерството не е ослободена од политички влијанија: општините каде што градоначалниците ја имаат истата политичка позадина на сегашната влада се чини дека имаат подобри односи со Министерствоито за образование (73% имаат „добри односи со МО а 27% имаат „одлични“ односи) споредено со севкупните податоци (Дијаграм 9).
На крајот општините беа запрашани за посакуваните барања за обезбедување подобри услуги во основното и средното образование.
Педесет и пет проценти од општините сметаат дека натаму треба да се зајакнат капацитетите на органите на училишно ниво т.е. на директорот, училишните одбори и наставничките совети), додека 30% велат дека треба да се доделуваат повеќе средства од општинските буџети (види Дијаграм 10).
2.5. Наоди од анкетета за граѓаните
Покрај влезните податоци коишто доаѓаат од општините, анкетата исто така ги вклучува и мислењата на граѓаните за прашањата коишто се поврзани со образованието и децентрализацијата.
Петстотини дваесет и пет граѓани беа анкетирани на прашалник доста сличен со оној којшто беше доставен до општините со цел да се споредат примерите од општините со очекувањата на крајните корисници на образовните услуги.
Граѓаните беа запрашани да коментираат за нивното согледување, поврзано со процесот на децентрализација од самиот негов почеток, и дали управувањето со образовната надлежност на локално ниво е подобрено, не е подобрено или е останато исто како што било и порано.
Резултатите беа следни: 50% изјавија дека управувањето со образованието на локално ниво е подобрено, 14% дека не е подобрено и 29% дека е останато исто како што било и порано (види Дијаграм 11).
Откако започна децентрализацијата, управувањето со образовната надлежност на локално ниво е: подобрена, останата неизменета или влошенаГраѓаните сметаат дека соработката меѓу општините и училиштата е подобрена откако започнал процесот на децентрализација, 58% од анкетираните граѓани сметаат дека соработката е добра, 17% одлична, додека само 11% сметаат дека соработката е лоша, (види Дијаграм 12).
Истото прашање поставено на општините за подобрувањето на услугите во образованието ги даде следниве резултати: 59% од граѓаните одговорија дека општините треба да префрлат повеќе средства од нивниот буџет со цел нивните општини да обезбедат подобри услуги на полето на основното и средното образование, додека 21% велат дека тие средства треба да се искористат за зацврстување на училишните органи.
2.6. ЗАКЛУЧОЦИ И ПРЕПОРАКИ
Децентрализацијата во образованието, како еден континуиран и креативен процес на промени и дејствија, треба да се анализира од различни гледишта: пренос и спроведување на одредени образовни надлежности од централната на локалната власт, постоење на повисоко ниво на автономија на училишно ниво, проценката на граѓаните на услугите во образовнието и на крај но не и последно, врските меѓу трите главни нивоа во целиот процес на образованието, централното ниво, локалното ниво и училишното ниво.
Кога станува збор за децентрализираното образование, и на општината и на училишната управа треба да им се даде релевантна димензија.
Директорите треба да управуваат со своите училишта во тесна соработка со училишниот одбор.
На нив треба да им бидат дадени клучните одговорности од училишните одбори како што е предвидено со законодавството за основното и средното образование, но пред сé, тие треба да бидат под надзор на локалните власти (општините).
Всушност, главните органи во целиот овој круг се училишните одбори, нивната структура којашто се сосотои од претставниците на наставниците, педагозите и стручните соработници, родителите, локалната самоуправа како и претставник од Министерството за образование и наука.
За зацврстување на одговорностите на сите учесници на училишно ниво, а и во контекст на соработката со локалната самоуправа и пошироката заедница, Училишните одбори треба да имаат клучна улога во управувањето со училиштата; нивната структура и нивните функции се утврдени со закон.
Законската рамка е насочена кон минимизирање на политичкото влијание во училишното управување, под услов училишните одбори да работат ефективно.
Главните заклучоци и препораки се следниве:
Три години откако започна процесот на децентрализацијата, учесниците во тој процес ги знаат своите права, улоги и обврски, што не беше таков случај порано.
Локалните власти покажуваат сериозност во однос на управувањето со образованието на најдобар можен начин.
Доказ за ова е воспоставувањето на административните единици од страна на повеќето општини (55%), коишто се занимаваат исклучиво со образовни проблеми.
Овој процент се очекува да се зголеми во блиска иднина следејќи го примерот на веќе поставените единици.
Локалните власти мора да ја интензивираат својата комуникација и контакти со училишните директори, членовите на училишниот одбор и наставниците, со цел протокот на информации меѓу нив да биде константен.
Општините треба и понатаму да ги зацврстуваат капацитетите на учесниците на училишно ниво, со обезбедување на обука и други потреби за училиштата со цел да се зголеми свеста и разбирањето за нивните права, улоги и обврски во согласност со образованието и децентрализацијата.
Иако (79%) од граѓаните одговорија дека ги знаат своите права, улоги и обврски, зајакнувањето на капацитетите на учесниците на училишно ниво е сеуште потребно (40% од ЕЛС сметаат дека на училишните одбори им е потребен дополнителна обука за градење на капацитети).
Политичкото влијание во управувањето со образованието треба да биде минимизирано и неутрализирано по секоја цена.
Еден од аргументите кој оди во полза на децентрализираното образование се однесува токму на управувачката ефикасност и ефективност и на деполитизацијата на образовниот систем.
Претпоставката пред отпочнувањето на децентрализацијата беше дека образовниот систем е политизиран и дека со децентрализацијата ќе се обезебди деполитизација.
Иако основното и средното образование се управувани од страна на локалната самоуправа, постои потреба од подобра соработка меѓу општините и Министерството за образование (МО) и неговите ограноци.
Анкетните резултати покажуваат дека некои општини сеуште имаат доста лоша комуникација со МО и сето тоа води кон недоразбирања кога процесот на децентрализација во образованието треба да биде завршен.
Општините се свесни дека  треба да ги зацврстат капацитетите на година на ЕГК при ОБСЕ) раководителите на училиштата, училишните одбори, наставничките совети и другите органи на училиштата но сето ова треба да се спроведе и во пракса, на тој начин што ќе се префрлат повеќе средства од општинскиот буџет за образовните цели.
Оваа идеја беше поддржана од страна на граѓаните кога им беа поставени слични прашања.
3. Комунални услуги
3.1. Општ вовед
Соодветното управување со комуналните претпријатија од страна на општините создава и голем број придобивки за локалните власти.
Германските општини имаат искуство со воспоставување профитни јавни претпријатија како здравствени центри и спа центри, претпријатија за јавен превоз, управување со туристички атракции.
Во многу случаи овие претпријатија претставуваат генератори на локалниот економски развој.
Одредувањето цени и наплатата на такси отсекогаш претставувало предизвик особено во земјите во транзиција.
Цените на јавните услуги традиционално се пониски од вистинските трошоци за услугите поради политичките стратегии врз коишто влијаеле слабите економски стандарди и таквата политика резултираше со слаби претпријатија и лоши услуги.
Со цел да се обезбедат соодветни услуги цените мора да се засноваат врз вистинските трошоци22 и мора да ги покријат трошоците за амортизација како и средствата за инвестиции.
Наплатата на такси отсекогаш била значаен проблем за комуналните претпријатија.
Редовната наплата на такси го определува производството на претпријатието, и го поттикнува пружањето подобри услуги по пониски цени.
Управувањето е клучно прашање за комуналните претпријатија.
Општините ја назначуваат ракводната структура на комуналните претпријатија, а градоначалниците ги назначуваат раководителите додека општинските совети ги избираат членовите на управните одобори и одлучуваат за почетното инвестирање во опрема и капацитети.
Законот за јавни претпријатија23 предвидува управни одбори коишто се состојат од 5 до 11 членови, избрани од редовите на слободните експерти во пружање комунални услуги.
Одборите исто така треба да вклучат претставници на вработените во претпријатијата.
Општината (градоначалникот и советот) го надгледува производството на претпријатијата, усвојува годишни планови за работа, годишната завршна сметка, и ги разгледува извештаите.
Цените на услугите ги одредува општинскиот совет на предлог на управата на комуналните претпријатија.
3.2. Наоди од Прегледот за 2008 година
Повеќето од проценетите комунални претпријатија се формирани меѓу 1996 и 2007 година, веројатно како резултат на Законот за локална самоуправа од 1996 година, реперна точка во процесот на децентрализација и развој на локалната самоуправа.
И покрај тоа што значаен број претпријатија датираат уште од 50-тите и 60-тите, овие податоци покажуваат релативно куса традиција во управувањето со комуналните претпријатија.
Во Графиконот Бр. 2 е претставена високата фреквентност на промени во управувањето со комуналните претпријатија.
Само 3 раководители беа на функција во континуитет во изминативе 10 години, додека во другите општини обртот на приходот се случи и до 7 пати.
Раководителите се смениле во просек еднаш на секои 2,8 години.
Дискутабилно е дали можат да се спроведат цврсти стратегии во таква временска рамка.
Честите промени во раководството може да се резултат на несоодветно планирање од страна на општините или незадоволителна работа на назначените раководители.
Пет општини изјавија дека нивните комунални претпријатија имаат електронска пошта, а само една спомена постоење на веб сајт на комунално претпријатие.
Ова ја потврдува ретката употреба на интернетот и современата технологија од страна на комуналните претпријатија за комуницирање не само со граѓаните/клиентите туку и во рамките на претпријатијето.
Подоброто споделување информации по пат на современата технологија ќе ја зајакне јавната доверба во комуналните претпријатија и би можело да поттикне повисоки стапки во наплатата на таксите.
Триесет и седум од 67-те оценети општини изјавија дека нивните комунални претпријатија имаат долгови, во севкупен износ од 1.175.710.040 MKД24.
Големите долгови сериозно влијаат врз општинските буџети и ја ограничуваат ефективноста на политиките.
Осумдесет и два проценти од интервјуираните општини позитивно ја оценија работата на нивните комунално претпријатие, додека само 53% од испитаните граѓани25 ја имаа истата оценка, во повеќето случаи вреднувајќи ги услугите на нивните комунални претпријатија меѓу 3 и 4 на скалата каде што 1 е најлошо а 5 е најдобро.
Педесет и два проценти од нашиот примерок од сондажата на јавното мислење изјавија дека цените на комуналните услуги26 се несоодветни.
Поголемиот број на овие граѓани (92%) сметаат дека цените се превисоки а само 5% мислат дека тие се пониски од тоа што треба.
Шеесет и три проценти од граѓаните не би се согласиле да плаќаат повисоки цени дури и доколку услугите би биле подобри, а 91% тврдеа дека редовно ги плаќаат таксите за комуналните претпријатија.
Најчестата причина за неплатените сметки се ниските примања.
Како што беше споменато претходно, соодветното одредување на цените е едно од најважните барања за одржливо и ефективно пружање услуги.
Само 46% од општините сметаат дека наплатените такси се во согласност со вистинскиот трошок за услугите, што значи дека цените се пониски од вистинските трошоци во 54% од случаите.
Кога таксите не ги покриваат расходите, постојат две опции: цените мора да се зголемат, или трошоците мора да се намалат.
Трета опција е субвенционирање на работата на комуналното претпријатие од општинскиот буџет.
Неопходна е натамошна анализа и проценка во однос на одредувањето на цените; собраните резултати покажаа има големи разлики во одредувањето цени кај општините.
Во однос на цената за собирање 1 тон ѓубре, цените за коишто известија општините се движат од двесте MKД до неколку илјади MKД.
Ова може да значи дека општините немаат доволно податоци или системи за следење на работата на нивните јавни претпријатија или немаат капацитет да направат соодветна проценка на трошоците и цените поврзани со нивните услуги со цел соодветно да ги одредат цените.
3.3. Како да се подобри работата на комуналните претпријатија?
Во овој преглед се истражуваат проблемите со коишто се соочуваат општините во пружањето комунални услуги и за нивните стратегии за справувавање со ваквите прашања.
Повторлива пречка за многу општини и комунални претпријатија е недостатокот од финансиски ресурси, коишто се потребни за да се обезбеди неопходната опрема.
И граѓаните и општините го посочија недостатокот од опрема како главен проблем којшто го попречува подобреното обезбедување услуги.
Најголемиот број (78%) општини смета дека недостатокот од опрема е најголем проблем за комуналните претпријатија.
Доколку ги споредиме резултатите од Графикон Бр. 6 во врска со мислењето на општините со мислењето на граѓаните во анкетата на граѓаните нарачана од страна на ОБСЕ ќе добиеме спротивни и различни согледувања:
54% од општините го споменаа недостатокот од помош од страна на државата, што е значајна бројка.
Овој преглед не ги истражуваше причините и каков вид државна помош е потребна.
Во согласност со ова мислење мора да напоменеме дека 85,5% од општините изјавија дека тие се согласуваат со тоа дека Законот за јавни претпријатија е добар.
Понатаму државата имаше позитивен одговор на барањето за намалување на ДДВ за комуналните услуги до 5% што беше еден главните проблеми за комуналните претпријатија и општините во текот на прегледот на ОБСЕ за 2007 година.
Според мислењето на граѓаните, недостатокот од опрема се смета за најголем проболем за комуналните претпријатија.
Голем број граѓани ја поддржува набавката на опрема како неопходност но тие веруваат дека ова треба да се изврши со сегашното формирање на цените на услугите.
Мислењето на граѓаните во поглед на „почесната“ работа може да се протолкува како став на граѓаните дека претпријатијата можат да го подобрат начинот на којшто ги намалуваат непотребните расходи.
Додека граѓаните не се подготвени да платат повеќе за услугите (Графикон Бр. 5) комуналните претпријатија и општините се поттикнати да изнајдат начини како подобро да ги употребат сегашните средства со подобро управување и да обезбедат подобри финансиски улсови со намалување на трошоците.
Следниовне Графикон Бр. 8 покажува дека мнозинството (67%) од општинските стратегии за подобрување на услугите се однесуваат на обезбедување опрема за нивните комунални претпријатија.
Само 33% од општините сметаат дека јавните приватни партнерства ЈПП се средство за подобрување на услугите; а 25% имаат намера да влезат во Меѓуопштинска соработка – МОС спогодби.
Дури и помалку од нив размислуваат за снабдување од надвор (т.е. купување услуги од соседните општини).
Деветнаесет проценти од општините сметаат дека со стандардите ИСО ќе се подобри пружањето комунални услуги.
Кога се анализираат (Графикон Бр. 9) пречките за подобрување на услугите, недостатокот од финансиии се смета за предоминантна пречка за 87% од општините.
Причината за недостатокот од финансии за еднаков број (34% во обата случаи) општини се состои во слабата наплата на таксите и ниските цени на услугите.
3.4. Одвојување на ѓубрето
Во прегледот е направена проценка на подготвеноста на граѓаните да учествуваат во рециклирањето на ѓубрето, активност којашто би можела да биде извор на приход за општините и за комуналните претпријатија.
Прилично големо мнозинство од испитаното население би се посветило на активности за одвојување на ѓубрето.
Граѓаните коишто се изјасниле во корист на рециклирањето на ѓубрето очекуваат од нивните општини и комуналните претпријатија да преземат дејствија како што се обезбедување опрема (посебни контејнери), водење кампањи за подигнување на свеста и намалување на таксите за другите комунални услуги.
3.5. Препораки
Повеќето земји во транзиција во Југоисточна Европа наследија слаби системи на обезбедување комунални услуги поради нереалните цени, неефикасните комунални претпријатија, недостатокот од опрема и застарените инфраструктури (т.е. водоводни и канализациски мрежи).
Оттогаш се спроведени многу програми за подобрување на обезбедувањето на услугите, а речиси сите имплицирани дополнителни инвестиции и последователно сложување на наплатените такси со трошоците за услугите.
Со други зборови, искуството покажува дека се возможни подобри резултати по цена на преиспитување на цените.
Ова не се чини како остварливо решение кога ќе се земат предвид сегашните економски ограничувања и општата колебливост да се прифатат повисоки такси.
Затоа е неопходно да се размисли за натамошни можности за поефикасно и поефективно обезбедување услуги, овозможувајќи со тоа намалување на трошоците за активностите на комуналните претпријатија.
За тоа е потребно развивање цврсти стратегии и планови од страна на внимателно избрана управа и повеќе иницијативи за изградба на капацитети за сегашниот кадар во општинските претпријатија.
Можат да се следат неколку стратегии за зголемување на ефикасноста на комуналните претпријатија, на пример, вршење проценка на општинските капацитети во поглед на опфатената територија и/или услужените потрошувачи.
Ова ќе помогне во изборот на најдобриот и најевтиниот начин за обезбедување услуги (Меѓуопштинска соработка по пат на воспоставување заедничко претпријатие, Јавно приватно партнерство или снабдување од надвор преку купување услуги од приватни компании или од комунални претпријатија од соседните општини).
Управувањето со долговите во моментот се издвојува како сериозна закана за општинските комунални претпријатија, и за износите коишто се во прашање и за наводната неспособност на претпријатијата и општините ефикасно да се справат со тоа.
На ова прашање мора наскоро да му се посвети внимание, без ризик од оставање на големи делови од населението лишени од основни набавки како што е водата.
На пример, централните власти можат да играат посредничка улога и можеби да ги поттикнат општините да подигнат заеми од комерцијалните банки под повластени услови.
Ова е неопходно затоа што старите долгови на комуналните претпријатија ги блокираат сметките на претпријатијата.
Ова ја блокира работата на претпријатијата затоа што ги спречува редовните исплати.
Понатаму долговите на претпријатијата се зголемуваат затоа што сложената каматна стапка е многу повисока отколку каматните стапки на банкарските заеми.
Овозможувањето банкарски заеми со цел репрограмирање на постоечките долгови би обезбедило неколку користи.
Преку користењето банкарски заеми претпријатијата и општините ќе бидат во состојба да ги репрограмираат долговите и да го испланираат нивното отплаќање на рати.
Плаќањето на ратите ќе се испланира во буџетот на претпријатието и нема да ја блокира неговата банковна сметка.
Ова ќе осигури постојано обезбедување услуги и пониски трошоци како за претпријатијата, така и за општините.
Воспоставувањето Совет на општинските потрошувачи28 би им помогнало на општините да ја подобрат комуникацијата со граѓаните.
Советот би служел како форум за дискутирање за наплатата на таксите и преговарањето за соодветни цени во поглед на посакуваниот квалитет на услугите.
4. Локален економски развој
4.1. Вовед и правна позадина
Со Законот за локална самоуправа донесен во 2002 година значително се зголемуваат надлежностите на локалните службени лица, а ЛЕР (Локалниот економски развој) беше една од првите обврски пренесени на општинско ниво.
Во членот 22 од Законот за локална самоуправа29 ЛЕР се предвидува како надлежност на локалната самоуправа и се остава простор за општините да си создадат свој сопствен метод на планирање и спроведување на активностите за ЛЕР.
Друг важен дел од општата правна рамка за ЛЕР е Законот за рамномерен регионален развој од 2007 година, чијашто цел е да се определат целите, прописите и носителите на политиката за планирање на регионалниот развој, финансирање и доделување средства за рамномерен регионален развој, проценка и набљудување на спроведувањето на развојните планови и проекти и други прашања поврзани со тоа.
Темелното спроведување на концептот за Локален економски развој бара сериозен ангажман од страна на општините во поглед на човечките и финансиските ресурси со цел да се поттикне растот и да се подобрат животните стандарди во рамките на нивните соодветни општински области.
Во ова поглавје е претставен статусот на ЛЕР како заедничка надлежност на единиците на локалната самоуправа и од перспектива на општините и од перспектива на деловната заедница.
Во него се дадени информации за активниот пристап којшто општините го заземаат кон ЛЕР (систематски или врз ад хок основа) и состојбата со плановите за ЛЕР, како и за најчестите активности и пречки за нивното спроведување.
Понатаму, во него се проверува постоењето на точни информации во врска со локалните оперативни бизниси како основа за идно планирање на ЛЕР, улогата и важноста на ЈПП како средство за ЛЕР, зачестеноста на ангажирањето на општините во прекугранични соработки и улогата и активностите спроведени во рамките на постоечките региони за планирање за еднаков регионален развој.
Разгледувањето на методите за финансирање за активностите спроведувани од страна на канцелариите за ЛЕР или координаторите на ЛЕР ќе биде проследено со трендови во доделувањето средства од општинските буџети за ЛЕР и со главните очекувања од централната власт.
Исто така ќе се даде преглед на општинските буџети распределни за рамномерен регионален развој.
На крајот, во поглавјето се посочуваат напорите на општините за подобрување на бизнис климата и согледувањето на деловната заедница во врска со нивната важност и успешност.
4.2. Општини
Резултатите покажуваат дека 61 проценти од испитаните општини претходно ги планирале нивните активности за ЛЕР за периодот 2007-2008 година.
Може да се забележи зголемување од 6,7 проценти кога ќе се спореди со резултатите од минатогодишниот преглед.
Општинските стратегии за ЛЕР најчесто се планираат во временска рамка од 4 до 5 години.
Дванаесет и пол проценти од општините го опфатија периодот од 2003-2008 година а 40,3 проценти го опфатија периодот од 2007-2013 година.
Еден занемарлив број од општините веќе развија долгорочни планови за ЛЕР (на пример, планот на Теарце за ЛЕР го опфаќа периодот 2006-2016 година а Велес го испланирал ЛЕР сé до 2020 година).
Најчестата пречка којашто ги попречува општините без проблеми да ги спроведат своите планови за ЛЕР се изнесени во Графикон 1.
Седумдесет и три запирка шест проценти од интервјуираните администрации идентификуваа недостаток од средства како главна пречка, додека 37,5 проценти изјавија дека постои недостаток од соработка со локалната деловна заедница а 29,17 проценти посочија недостаток од административен капацитет и слаба инфрастуктура.
Шеснаесет проценти од општините признаа дека постои лошо планирање (нереални рокови во плановите за ЛЕР), додека неколку општини се повикуваат на недостатокот од соработка со централната власт како најчеста пречка за спроведувањето на ЛЕР.
Што се однесува до активностите спроведени во периодот 2007-2008 година со цел подобрување на локалниот економски развој и климата за инвестирање, општините го земаа предвид следново:
Шеесет и една општина ја подобриле локалната инфраструктура;
Педесет и две извршиле промотивни активности (кампањи, саеми, лични контакти со деловните заедници);
Триесет и шест ги подобриле и стандардизирале административните процедури;
Шеснаесет го намалиле на минимум нивото на даноци за локалните компании;
Десет воспоставиле јавно-приватни партнерства; и
Девет се организирале во регионална економска или деловна мрежа.
Педесет и четири запирка два проценти потврдија дека имаат унифицирана и ажурирана база на податоци за постоечките бизниси а 41,2 проценти не создале таква база на податоци.
Дваесет и шест општини коишто создале база на податоци за постоечките бизниси ги ажурирлае во текот на 2006 и 2007 година, додека три општини извршиле најскорешни ажурирања во текот на 2008 година.
Во просек, најголемиот број општини доделиле меѓу 1 и 10 проценти од своите буџети за ЛЕР во периодот 2006-2008 година.
Во Графиконот 2 се дадени докази за сé поголемите трендови во распределувањето на општинските буџети за ЛЕР во 2007 и 2008 година во споредба со 2006 година.
(Во 2006 година, само 8,3 проценти од општините доделиле меѓу 1 и 10 проценти од нивните буџети за активностите за ЛЕР, додека во 2007 и 2008 година оваа бројка изнесуваше 16,7 проценти и 23,6 проценти соодветно.)
Од друга страна, процентот на општини коишто доделуваат под 1 процент за активностите за ЛЕР се намалува во периодот 2006-2008 година.
Приближно 4 до 5 проценти од општините изјавија дека тие доделиле над 10 проценти (во некои случаи дури и над 50 проценти) од нивните буџети за активностите на ЛЕР, но во таквите случаи бројките ги вклучуваат грантовите на донаторите наменети за ЛЕР.
Приближно, само една четвртина од општините воспоставиле ЈПП, каде што најчестите спроведувани активности се наведени подолу, рангирани според приоритетноста:
Ја финансирале изградбата на инфраструктурата (патишта, водоснабдување, итн.)
Ја помогнале изградбата на училишта
Ја помогнале изградбата на деловни центри
Ја помогнале изградбата на општински пазари
Помош при изработката на проектната документација
Триесет и шест од општините тврдат дека биле дел од прекугранична соработка во периодот 2007-2008 година.
Најчесто, тие влегуваат во прекугранична соработка со соседните земји на полето на туризмот, културата и заштитата на животната средина.
Шеесте и три проценти изјавија дека наименувале свој претставник во центарот за рамномерен регионален развој 32 на регионот за планирање во којшто припаѓаат; додека 25 проценти не наименувале претставник.
Распределени по региони, општините коишто имаат претставник во соодветниот центар за рамномерен регионален развој се претставени во Табела 1.
Седумдесет и четири проценти од општините изјавија дека нивниот центар за рамномерен регионален развој се наоѓа во процес на создавање стратегии и планови за развој.
Само 18 проценти од општините изјавија дека спроведувањето на развојните планови започнало во нивните соодветни региони за планирање33.
Околу 6,8 проценти од општините веруваат дека нивните центри не спровеле никаква активност за рамномерен регионален развој. (Види графикон 3).
Дваесет и четири проценти од општините изјавија дека доделиле помалку од еден процент од својот општински буџет за балансиран регионален развој во периодот 2007-2008 година.
Во Табелата 2 е прикажан преглед на бројот на овие општини по региони на планирање и просечната вредност на општинскиот буџет доделен за рамномерен регионален развој.
Средствата од централениот буџет за рамномерен регионален развој34 во периодот 2007-2008 година беа единствено примени од страна на 3 општини, во вкупен износ од 2.453.200 МКД.
Како споредба, пред донесувањето на Законот за рамномерен регионален развој, далеку повеќе средства од централниот буџет беа доделувани за целите на регионалниот развој (види табела 3).
Што се однесува до методите за финансирање на активностите на ЛЕР (релевантните податоци се изложени во Графикон 4), околу 87,5 проценти од општините користат донаторска помош, речиси истиот број од нив беа во состојба да обезбедат средства од општинскиот буџет во периодот 2007-2008 година за ЛЕР.
Дваесет и шест запирка три проценти користат партнерства со локалната деловна заедница како метод на финансирање на активностите за ЛЕР а незначителен дел тврдат дека користеле средства од централната валст.
Споредено со периодот 2006-2007 година, за чиешто времетраење само 53 проценти од општините изјавија дека доделиле средства од општинските буџети за ЛЕР, а известено е за зголемување од речиси 30 проценти за 2007-2008 година.
Во Графиконот 5 се прикажани општинските согледувања во врска со стапките на невработеност.
Повеќето општини (околу 33,33 проценти), бележат стапка на невработеност меѓу 30 и 40 проценти, еднакво поделена во урбаните и руралните општини.
Речиси 31 проценти од општините известија за стапка на невработеност од над 40 проценти, каде што преовладуваат руралните општини во оваа група.
Четиринаесет општини известија за стапка на невработеност меѓу 20 и 30 проценти и само 6 општини искажаа стапка на невработенсот меѓу 10 и 20 проценти.
4.3. Согледувања на граѓаните (сондажа на јавното мислење)
Резултатите од сондажата на јавното мислење посочуваат на тоа дека 59,26 проценти од деловната заедница35 очекува од општините да привлечат инвеститори; додека релевантен процент (53,09) очекува од општините да обезбедат бизниси со инвестициски фондови (графикон 6).
Како што е изнесено во Графиконот 7, 70,37 проценти од испитаните деловни луѓе не сметаат дека нивната општина соодветно ги извршува надлежностите во врска со ЛЕР.
Само 18,52 проценти чувствуваат подобрување во деловната сфера на локално ниво откако е извршен преносот на надлежностите.
Што се однесува до ЈПП, четириесет и осум проценти одговорија дека во нивната соодветна општина не постои никакво ЈПП; истиот процент не знаат за постоењето на какво било ЈПП.
Само речиси 4 проценти го потврдија постоењето на ЈПП, од коишто само 1,2 проценти изјавија дека имаат активно учество во општинските ЈПП.
4.4. Заклучоци и препораки
Од резултатите на прегледот може да се заклучи дека значителен број општини следат систематски пристап во планирањето на нивниот ЛЕР.
Се забележува зголемување во споредба со 2006-2007 година во однос на бројот на општини коишто направија планови за ЛЕР, во најголемиот дел опфаќајќи период од 4 до 5 години.
Се чини дека најтешката пречка во спроведувањето на плановите за ЛЕР претставува пристапот до средства, а соработката со деловната заедница и цврстиот административен капацитет се идентификувани дека имаат слаб квалитет.
Кога се гради поволна деловна и инвестициска средина, општините најмногу се фокусираат врз подобрувањето на локалната инфраструктура, промотивните активности (кампањи, саеми) и врз стандардизирањето на административните процедури.
Само еден мал број ги признаваат ЈПП, регионалните економски мрежи и намалувањето на оданочувањето за локалните бизниси на правните лица како ефективни методи за унапредување на ЛЕР.
И покрај тоа што се забележуваат позитивни трендови во распределувањето на општинските буџети за ЛЕР, средствата се сеуште релативно мали.
Ова докажува дека ЛЕР не се смета за клучна надлежност од страна на многу општини.
При спроведувањето на ЛЕР, општините се потпираат врз донаторска помош до еднаков степен до којшто ги користат средствата од општинските буџети.
Се забележуваат позитивни трендови во споредба со 2006-2007 година во користењето на сите три методи на финансирање (општинскиот буџет, донаторската помош и ЈПП).
Општините влегуваат во прекугранична соработка со соседните земји, најмногу во поглед на проекти во туризмот, културата и заштитата на животната средина.
Повеќе од половината од општините наименувале свој претставник во центарот за рамномерен регионален развој, но повеќето од воспоставените центри сеуште се наоѓаат во процес на развивање на стратегиите и плановите за регионален развој.
Според резултатите од Прегледот, само регионите за планирање Полог, Пелагонија и Исток започнаа со спроведување на плановите за рамномерен регионален развој.
Еден центар за рамномерен регионален развој сеуште не е воспоставен (Југо-западниот регион).
Општините од Северо-источниот регион во просек го распределија највисокиот дел од нивните буџети за рамномерен регионален развој, а по нив оние од Пелагонија, Југо-истокот и Истокот.
Другите региони, според резултатите од Прегледот, не се потпираат врз општинските буџети кога го планираат развојот.
И покрај тоа што Законот за рамномерен регионален развој годишно пропишува најмалку 1% од БДП (приближно 45 милиони евра) преку Буџетот на земјата за да се распределат за оваа намена, многу малку општини тврдат дека добиле средства од централниот буџет за рамномерен регионален развој во периодот 2007-2008 година.
Ова, поддржано од наведениот извештај на ФОСИМ, води кон општиот заклучок дека финансиската помош за рамномерниот регионален развој понудена од страна на државниот буџет е далеку од законски утврденото ниво, па оттука Централната власт не успеа да ги исполни своите обврски.
Општините покажуваат свест за потребата од ефективно справување со локалниот економски развој, и со зголемената стапка на невработеност.
Руралните општини се делумно загрозени од големата невработеност, која веќе предизвикува масовно емигрирање во околните урбани средини.
Локалните деловни луѓе генерално очекуваат од локалните власти да создадат погодна инвестициска и деловна средина, а многумина од нив сеуште очекуваат општините да обезбедат фондови за инвестирање во бизниси и да создадат конкретни можности за вработување.
Значителен број деловни луѓе сметаат дека општините не го спроведуваат правилно ЛЕР, а само една четвртина од нив почувствувала некакво подобрување откако е започнат процесот на пренос на надлежностите.
Самиот факт што само неколкумина деловни луѓе биле активно вклучени во јавно-приватно партнерство со нивните општини говори за непостоечка соработка меѓу нив.
Изградбата на инфраструктурата, стандардизирањето на административните постапки (по можност ИСО стандардизацијата), строгото спроведување на законот и предвидливата деловна средина (применливи локални даноци и такси за правните лица) се клучните предуслови за привлекување домашни и странски инвеститори.
Општините немаат цврста основа за идно планирање за ЛЕР.
Тие треба да ја ажурираат својата евиденција за локалните деловни правни лица доколку сакаат да им дадат поддршка, а за ова е потребен посериозен пристап и повисоки општински инвестиции во ЛЕР.
Може да се заклучи дека постои потреба од поголема изградба на капацитети за службените лица задолжени за ЛЕР во стратешкото планирање пристапност до донаторските фондови, развој на соодветни документи за пријавување и воспоставување партнерства со бизниситте и со граѓанското општество.
Понатаму, општините треба да го подобрат пристапот до сите рлевантни информации за локалните претприемачи.
44 Преглед на децентрализацијата за 2008Споредено со 2006-2007 година, не е направен никаков напредок во поглед на унапредувањето на локалната соработка меѓу општините и деловната заедница за целите на ЛЕР.
Деловните луѓе и приватните претпиремачи треба повторно да воспостават комуникација со општините и да ги препознаат како партнери, а не како бирократски товар.
Една кампања за кревање на јавната свест ширум целата земја за сите релевантни учеснци (деловни луѓе, граѓанскиот сектор и општинските службени лица) би помогнала да се зацврснат заедничките придобвики од културата на соработка.
Значајната улога на јавните-приватни партнерства мора на широко да се препознае како движечко средство за намалување на невработеноста, сиромаштијата и подобрување на животниот стандард.
Централната власт треба да ги исполни обврските преземени според Законот за рамномерен регионален развој а општините треба да ги обединат инфраструктурните, природните и финансиските капацитети за градење заеднички мрежи на соработка.
Интересот на донаторите во спроведувањето на Законот е особено од помош за постигнувањата во сферата на Локалниот економски развој.
5. Општински финансии
5.1.1. СТАТУСОТ НА ФИСКАЛНАТА ДЕЦЕНТРАЛИЗАЦИЈА
Јули 2008 година го означи крајот на третата година откако е започната фискалната децентрализација во земјата и, за голем број единици на локалната самоуправа, првата година од втората фаза на фискалната децентрализација.
Во согласност со Законот за финансирање на единиците на локалната самоуправа, Владата во јануари 2007 година формираше Комитет задолжен за следење на нивото на исполнување на барањата за влегување во втората фаза од фискалната децентрализација од страна на општините.
Требаше да се направи проценка на финансиските резултати од сите единици на локалната самоуправа во првите 24 месеци од фискалната децентрализација, а општините коишто ги претставувааат работните задачи во согласност со условите наведени во Законот36 треба да им се дозволи пристап до втората фаза.
Комитетот разгледа 42 општини37 подготвени за влез во втората фаза од септември 2007 година, следени од дополнителни 9 општини на 1 јануари 2008 година, 6 општини39 на 1 април 2008 година и 5 општини40 на 1 јули 2008 година.
Владата сеуште не го усвои неодамнешниот извештај од Министерството за финансии во којшто се предвидува вклучувањето на уште 4 општини од 1 јануари 2009 година.
Доколку Владата го усвои извештајот, 66 единици на локалната самоуправа наскоро ќе бидат вклучени во втората фаза од фискалната децентрализација.
Овие општини добиваат блок грантови за финансирање на неколку надлежности (основното и средното образование, културата, социјалната заштита, заштитата на децата и здравствената заштита).
Покрај наменските грантови коишто веќе се на сила за финансирање на овие надлежности, блок грантовите предвидени со втората фаза ги опфаќаат платите на персоналот (на пр. на наставниците) вработени во институциите коишто сега треба да се финансираат од страна на еиниците на локалната самоуправа.
Раководењето со зголемените средства претпоставува поседување соодветен администартивен капацитет од страна на општините за управување со овие средства.
Методологиите за распределувањето на блок dotaciite грантовите за 2009 година беше објавено во јуни 2008 година.
Министерството за финансии го одреди точниот износ којшто треба да го добијат општините во 2009 година од блок dotaciite, данокот на додадена вредност и personalniot danok od со кусо задоцнување во однос на крајниот рок определен во Законот за финансирање на единиците на локалната самоуправа (30 септември).
До сега, 19 општини сеуште не се вклучени во втората фаза од фискалната децентрализација.
Девет од нив не ги исполнуваат nitu условите во однос на првата фаза (т.е. da imaat 3 вработeni 3 вработени коишто работат во областа на финансирањето и 2 во administrirawe na danoci).
Петнаесет општини се оптоварени со постојани долгови а нивните банковни сметки се блокирани во моментот.
Здружението на единиците на локалната самоуправа (ЗЕЛС) проценува дека севкупниот општински долг се намлил од 51 на приближно 10 милиони евра од почетокот на процесот на децнтрализацијата.
5.1.2. ГЛАВНИ ДОПОЛНУВАЊА ВО ЗАКОНОДАВСТВОТО ВО ОБЛАСТА НА ЛОКАЛНОТО ФИНАНСИРАЊЕ
Од јули 2007 беа воведени неколку промени во законодавството за подобрување на финансиската состојба на единиците на локалната самоуправа.
Најзначајните промени beanapraveni vo slednive oblasti:
- Закон за измени и дополнувања на Законот за буџети (Службен весник бр. 4/08, 103/08)
- Закон за даноци на имот (Службен весник бр. 92/07)
- Закон за градежно земјиште (Службен весник бр. 82/08)
- Закон за измени и дополнувања на Законот за градежништво (Службен весник бр. 82/08)
Главната новост воведена со Законот за измени и дополнувања на Законот за буџети се однесува на обврската на единиците на локалната самоуправа да донесуваат тригодишни планови за развојни програми покрај општото и посебното програмирање.
Плановите треба да бидат во согласност со Буџетскиот циркулар испратен од страна на Министерството за финансии, и ќе треба да ги поднесуваат градоначалниците до општинските совети за одобрување до 20 октомври секоја календарска година за наредниот тригодишен период.
Штом еднаш ќе биде усвоен од страна на советот, овој план станува составен дел од општинскиот буџет.
Воведувањето повеќегодишни планови наметнува неопходни вештини на планирање и познавање од областа на финансиското управување од страна на општинската администрација задолжена за финансиските прашања.
Со новите измени, градоначалниците можат да одлучуваат за зголемување на отплатата на долговите доколку приходите се повисоки од оние планираните.
Понатаму, крајниот рок за усвојување на ребалансот на буџетите се проширува од 1 септември до 15 ноември.
Дополнувањата на Законот за даноци на имот којшто стапи на сила на 1 јануари 2008 година им дозволува на градоначалниците да ги отпишат – по одобрение од страна на општинските совети – даночните обврски доколку трошоците за наплата се покаже дека ги надминуваат износите на neplatenitepobaruvawa.
Беа воведени неколку новитети со дополнувањата на Законот за градежно земјиште и Законот за измени и дополнувања на Законот за градежништво.
Во членот 56 од Законот за градежништво се наведува дека управниот орган задолжен за вршење на финансиските активности (финансиската единица во општината), ги пренасочува приходите по основ на надоместокот за уредување на градежното земјиште и надоместокот за изработка на урбанистички планови41 на сметка на органот на државната управа (Агенција за просторно планирање) надлежен за вршење работи од областа на уредување на просторот, штом правните акти се навремено издадени од страна на општината.
Вкупниот износ на овие приходи се дели на 30% за државата/централниот буџет (за изработка на просторно планирање на државата) и 70% за општината којашто ги спровела.
Според член 14 од Законот за градежно земјиште, доходот од продажбата и изнајмувањето на јавното градежно земјиште се дели меѓу централната власт и општините во сооднос 60:40.
За урбанизирањето42 на градежното земјиште, инвеститорите мора да платат одреден надомест а висината зависи од степенот на урбанизација т.е. од комуналната инфраструктура којашто веќе постои на земјиштето.
Доходот поврзан со ова влегува во општинските буџети и мора да се распредели за финансирање на урбанизацијата на градежното земјиште.
Друга измена којашто вреди да се спомене е дополнувањето на Законот за централен регистар.
Од јули 2008 година, единиците на локалната самоуправа, заедно со Владата и другите управни органи, можат бесплатно да ги користат податоците од Централниот регистар.
Како резултат на ова, единиците на локалната самоуправа можат да ги користат податоците од сите правни лица коишто подлежат на плаќање комунални услуги на нивната територија коишто се внесени во трговскиот регистар.
Исто така, Централниот регистар редовно ќе ги информира единиците на локалната самоуправа во врска со какво било ажурирање; ова ќе овозможи ефикасно одржување на општинските бази на податоци за даночните обврзници.
5.1.3. СТРУКТУРАТА НА ОПШТИНСКИТЕ ПРИХОДИ И РАСХОДИ
1.3.1.Структура на општинските приходи
Приходите на локалната власт многукратно се зголемија од почетокот на фискалната децентрализација во 2005 година.
Првото нагло зголемување беше забележано во 2006 година а второто во 2008 година, во согласност со почето-кот на секоја од двете фази од фискалната децентрализација.
За разлика од 2005 година – кога локалните буџети го проширија бројот на програми (соодветно на преносот на надлежности од централно на локално ниво) – во последните 12 месеци, износот на приходите за финансирање на истиот број програми/децен-трализирани надлежности се зголеми.
Ова зголемување кај блок дотациите со коишто се покриваат платите на вработените во образованието, културата и со-цијалната заштита се забележува во трансферите и дотациите.
Трендот на прихо-дите во локалната власт во периодот 2004-2007 година, како и нивната структура по категории на приходи се претставени во следнава табела.
Општинските приходи во 2007 година беа за 40 проценти повисоки отколку во 2006 година.
Структурата на категориите приходи во 2007 година остана при-ближно еднаква како и во претходната година, бидејќи трансферите и дотациите (49,33%) сеуште претставуваат главен дел од севкупните приходи, следени од да-ночните приходи (37,78%) и неданочните приходи (11,81%).
Трендот на локални приходи по категории во периодот 2004 – 2007 година е прикажан на следниов графикон.
Доколку од фискалната децентрализација се очекува на крајот да ги направи единиците на локалната самоуправа помалку зависни од трансферите на централната власт, може да се забележи позитивен трнед во земјата.
Даночните приходи во 2007 година беа за 22,16% повисоки отколку во 2006 година, што е подоследно зголемување од она забележано меѓу 2006 и 2005 година (+9,25%).
Слични стапки на раст во трансферите и дотациите беа забележани во 2007-2006 година (+63,37%) и во 2006-2005 година (+65,87%).
Податоците коишто се однесуваат на 2006 година можат да се објаснат со првата полна година од децентрализираните надлежности и новите шеми за финансирање (финансирање од сопствени приходи и трансфери и дотации).
Во 2007 година, зголемувањата се должеа на блок дотациите доделени на општините коишто беа примени во втората фаза од фискалната децентрализација.
Сепак, уделот на приходите на локалната власт за 2007 година во БДП (3,38%)43 сеуште ја рангира земјата на последното место доколку се спореди со земјите коишто неодамна без примени во ЕУ, и покрај тоа што овој параметар се зголеми за разлика од претходните години (2,65% во 2006 година, 2,01% во 2005 година, 1,87% во 2004 година).
Во 2007 година локалните приходи по жител изнесуваа 5.536 денари45 т.е. +40% од 2006 година (3.973 денари).
Од 51 општини коишто обезбедија податоци за нивните вкупни приходи во 2007 година, не е забележана никаква значајна разлика меѓу руралните (2.173,63 денари просечно по глава на жител) и урбаните општини (2.479,62 денари по глава на жител).
Па сепак, може да се види значајна нерамнотежа кога се споредуваат индивидуални општини низ земјата.
На пример, општината со највисок приход по глава на жител (Општина Центар) бележи износ од 9.582 денари, следена од Општина Демир Хисар и Општина Ресен.
Што се однесува до трансферите од централниот буџет и од буџетите на фондовите46,Општина Битола го предводи списокот на општини, следена од Општина Карпош и Општина Ѓорче Петров.
Вкупните приходи во 2007 година по статистички региони, се претставени во следнава табела.
Не е изненадувачки тоа што регионот на Скопје се наоѓа на првото место и во поглед на вкупните приходи и во однос на просечните приходи на ниво на регион.
1.3.2.Структура на општинските расходи
Единиците на локалната самоуправа се задолжени за финансирање на сите надлежности наведени во Законот за локална самоуправа.
Соодветните извори на приходи се неопходно потребни за успешно извршување на овие надлежнос-ти.
Локалните расходи за 2004-2007 година структуирани по категории се изнесе-ни во табелата подолу.
Во 2007 година структурата на расходите остана слична на онаа забележана во 2006 година.
Најголемото зголемување се забележува кај платите и наемнини-те во образованието, културата и социјалната заштита, коишто сега се наоѓаат на општинските платни списоци и, коишто се финансираат преку блок дотации.
Во апсолутен износ, субвенциите и трансферите забележаа зголемување од 61,49% во споредба со 2006 година, додека стоките и услугите се зголемија за 14,72%.
Трендовите во расходите на локалната власт за 2004-2007 година се претставени во графиконот подолу.
Во 2007 година уделот од расходите на локалната власт во БДП49 изнесуваше 2,91%.
Ова претставува мало зголемување во однос на 2006 година (2,47 %), иако сеуште недоволно за придвижување на земјата од последното место кога ќе се спореди со земјите коишто неодамна беа примени во ЕУ.
Овие бројки можат да се видат во следнава табела
5.2. ГЛАВНИ НАОДИ
5.2.1. Состојбата во единиците на локалната самоуправа
Општи финансиски состојби во единиците на локалната самоуправа
Три години по почетокот на фискалната децентрализација повеќето од општините веќе пристапија кон втората фаза.
Испитаните општини беа запрашани за главните тешкотии во спроведувањето на децентрализацијата.
Шеснаесет од 72-те процененти општини тврдат дека во моментот не се наоѓаат во фаза 2.
Главната наведена причина е неразрешениот долг (11 опш-тини), недостатокот од персонал за финансиско управување (2 општини) и не-достатокот од персонал за администрирање на даноците и таксите (3 општини).
Повеќето од овие општини преземаат различни активности за надминување на ситуацијата.
Следната табела ги изнесува нивните напори за влегување во вто-рата фаза
Со цел да се продолжи со реформите во локалната самоуправа, од сите општини се очекува да влезат во втората фаза од фискалната децентрализација во текот на 2009 година.
5.2.2. Процес на буџетирање
Процес на буџетирање и учесничко буџетирање
Фискалната децентрализација – особено во втората фаза – бара зголемен капацитет на општините во финансиското управување и во процесот на буџетирање.
Во последните три години локалните капацитети за планирање и извршување на буџетот значително се зголемија.
Во споредба со 2005 година (41%) и 2006 година (31%), во 2007 година само 11% од испитаниците не успеале да усвојат буџетски  календар за нивните буџетски активности за 2008 година.
Вредно е да се нагласи дека овој инструмент служи како средство за подобро планирање, поставување рокови за секоја активност во буџетскиот процес, како и за дефинирање на улогата и учеството, т.е. инпутот неопходен од релевантните учесници.
Повеќето од единиците на локалната самоуправа ја стекнаа практиката на следење на усвоениот буџетски календар.
Речиси 82% од разгледаните општини изјавија дека тие го следат, што претставува значајно подобрување во споредба со 66,7% од минатогодишната анкета.
Главната причина за некористење на буџетскиот календар е слабата доверба во средствата од овој вид.
Со усвојувањето и следењето на буџетскиот календар, единиците на локалната самоуправа би биле во можност навремено да го планираат вклучувањето на граѓаните во  неколку фази од буџетското донесување и буџетското извршување.
Ова би осигурило повиско ниво на транспарентност и одговорност во општинското управување, и последователно, зголемување на приходите од локалните даноци.
Постои јасна врска меѓу донесувањето на буџетските календари и нивото на учесничкото буџетирање, како што е означено во табелата подолу.
Во оваа анкета се забележува дека 80,6 проценти од испитаниците опфаќаат граѓани во процесот на буџетирање, што е помалку од 88,5-те проценти забеле-жани во 2007 година но повеќе отколу во 2006 година, кога само 67 проценти изјавија дека вклучуваат граѓани во процесот на буџетирање преку јавни дебати.
Поголемиот број единици на локалната самоуправа (40,3 проценти) годишно ор-ганизираат до 5 состаноци за одредување на приоритетите за финансирање за следната година.
Бројките во поглед на зачестеноста на јавните собири на теми поврзани со буџетот се претставени во следниов графикон
Единиците на локалната самоуправа организираат јавни настани за презентирање на завршните сметки (т.е. спроведувањето на буџетот од претходната година и буџетот за следната буџетска година).
Таквите собири имаат позитивно влијание врз транспарентоста и отчетноста, затоа што ги оспособуваат граѓаните да се запознаат со локалното управување со финансиските средства.
Наодите во врска со презентирањата на завршните сметки во 2007 и 2008 година се илустри-рани подолу
Јавните собири не се повеќе главниот начин на информирање на граѓаните за општинските буџети.
Ако во 2007 година повеќето испитаници (93,2 проценти) ги користеа граѓанските собири за претставување на буџетот за 2007 година и завршните сметки за 2006 година, оваа година 39 единици на локалната самоуправа (или 54,2 проценти од испитаниците) ги информираа граѓаните преку локалните медиуми.
Единиците на локалната самоуправа употребуват различни методи за ин-формирање на граѓаните во врска со финансиските прашања.
Месните заедници, огласните табли, општинските веб страници или општинските службени весници се меѓу најчестите начини на комуникација.
Ефективното информирање зависи од неколку променливи како што се општинските карактеристики (урбани или рурални), образовниот профил на граѓаните, пристапот до електронските медиу-ми, итн.
Навремено донесување и извршување на буџетот
Донесувањето на општинските буџети до 31 декември се смета за важен показател во поглед на општинските капацитети за планирање.
Навременото донесување на буџетите беше еден од критериумите за влегување во втората фаза од фискалната децентрализација.
Голем дел (97,2 проценти) од испитаните општини успеаја да ги донесат буџетите за 2008 година до 31 декември 2007 година, што е подобар резултат од оној во 2007 година кога 93% ги донесоа своите буџети на време.
Уште поважен параметар за општинското управување е соодветното и навремно извршување на буџетот.
Со цел ова да се обезбеди, Централниот трезор во Министерството за финансии им наложува на единиците на локалната самоуправа да поднесуваат тримесечни извештаи за извршувањето на приходите и расходите на почетокот од секое фискално тримесечје.
Во идеални услови, донесените буџети треба да се извршуваат со рамномерно темпо, т.е. 25 проценти по тримесечје, но во практиката ова е редок случај.
Во оваа табела се покажува дека поголемиот број единици на локалната самоуправа наплатиле до 50 проценти од очекуваните приходи во првите шест месеци од 2008 година а 22,2 проценти од испитаниците собрале повеќе од 51 проценти од планираните буџетски приходи.
Во првите шест месеци од 2007 го-дина, праговите изнесуваа до 40 проценти во 59 проценти од случаите, и меѓу 41 и 60 проценти за 23 проценти од испитаниците.
Способноста за соодветно извршување на расходите во текот на целата го-дина ги разликува ефективните општински управи; треба да се избегнува прак-сата на извршување на поголем дел од планираните расходи во последниот квартал од годината или блиску до затворањето на буџетот.
Доброто финансиско управување подразбира врамнотежено извршување во сите четири квартали од фискалната година.
Слично со бројките поврзани со извршувањето на приходите, поголемиот број од испитаниците или 56,9 проценти успеале да извршат до 50 проценти од планираните расходи во првата половина на 2008 година.
Само 9,7 проценти од испитаниците не успеале да достигнат повеќе од 25 проценти од расходите во првите шест месеци од тековната фискална година.
Како што е и споменато порано, на единиците на локалната самоуправа треба да им бидат на располагање доволно приходи за да бидат во можност успешно да ги извршуваат своите надлежности.
Следнава низа прашања беше наменета да се процени перцепцијата на локалната власт околу адекватноста на трансферите од централната власт, како и за нивните сугестии за подобрување на базата на приходи.
Собраните одговори покажуваат дека 70 проценти од испитаниците сметаат дека до 30 проценти од приходите од данокот на додадена вредност (ДДВ) треба да бидат префрлани на единиците на локалната самоуправа.
Мислењето во врска со можниот износ на персоналниот данок од доход е претставен во следната табела.
Проблеми со заостанатите долгови од претходните години
Општинскиот долг е сеуште сериозна закана со која се соочуваат голем дел од општините, иако ситуацијата е значително подобрена од 2005 година.
Во јули 2008 година Министерството за финансии побара секоја општина да поднесе извештај за нивните заостанати долгови за да биде направена прецизна проценка на вкупниот општински долг.
Четриесет и четири од 72-те општини коишто беа испитувани во оваа анкета имаат проблеми со заостанати долгови од претходните години, како што може да се види и од следниов графикон.
Единиците на локалната самоуправа исто така беа запрашани за тоа дали нивните сметки биле блокирани.
Поголемиот број од утврдените финансиски ограничувања потекнуваат од заостанатите долгови кон градежните компании и експропријацијата на земјиште пред 1990 година и тие сеуште не се отплатени.
Единиците на локалната самоуправа со блокирани банковни сметки може да користат наменски дотации префрлени од институциите на централната власт како што е фондот за патишта и фондот за води.
5.1.3. Администрирање на локалните даноци
Уште од почетокот на фискалната децентрализација, општините можат независно да располагаат со нивните извори на приходи и да одлучуваат во рамките на нивната фискална политика.
Некои од прашањата поставувани во анкетата се поврзани со точноста на евиденцијата на општинските даночни обврзници, базата на податоци и проценките на вредноста на недвижниот имот.
База на податоци на даночните обврзници
Една од примарните задачи на единците на локалната самоуправа во последните три години беше поставувањето ажурирани бази на податоци за даночните обврзници.
Во 2008 година, 53 единици на локалната самоуправа од 72-те испитаници кажале дека воспоставиле сопствени административни даночни единици.
Одговорите под категоријата „друго“ ги вклучува и случаите кога еден општински работник е одговорен за административните даноци и такси, без постоење на посебна организациона единица.
Десетте општини во Градот Скопје немаат овластувања да ги администрираат нивните даноци и такси, што се прави на градско ниво.
Речиси 78 проценти од испитаниците веќе ги ажурирале своите бази на податоци за даночните обврзници. (Во 2007 година изнесувало 69 проценти.)
Во 2008 година, 58,3 проценти од општините успеале да направат ажурирање на вредноста на недвижните имоти, во споредба со 47 проценти регистрирани во 2007 година.
Ажурирањето на базата на податоци за даночните обврзници и за недвижниот имот треба да има позитивни долгорочни ефекти за генерирање на приходите во единиците на локалната самоуправа.
5.1.4. Системи на внатрешна контрола и ревизија
Единиците на локалната самоуправа во државата се должни да имаат овластени сметководители за да се осигури подобра внатрешна контрола и соодветно користење на фондовите.
Од 2008 година општините мораат да имаат воспоставено независни единици за внатрешна ревизија, кои ќе бидат задолжени за обезбедување објективни проценки за градоначалникот и општинската администрација.
Внатрешната ревизија ќе ги подобри административните работи и ќе го намали кршењето на законските прописи.
62 Преглед на децентрализацијата за 2008Во 2008 година, 31 единици на локалната самоуправа пријавиле дека имаат само еден внатрешен ревизор.
Сегашните законодавни одредби предвидуваат воспоставување единици за внатрешна ревизија во секоја општина – но само поголемите општини можат да си го дозволат тоа (и сеуште треба да ги зацврстат своите единици).
Како и да е, сé поголем број општини имаат вработено внатрешен ревизор.
Трендовите за 2006 и 2008 година се илустрирани подолу.
5.1.5. Општинско задолжување
Законот дозволува општините да се задолжуваат откако ќе го исполнат списокот на критериуми потребни за тоа (позитивни финансиски резултати, без евиденција за блокирани сметки, и без заостанати долгови кон доверителите) и врз основа на одобрение од страна на Министерството за финансии.
Испитаните единици на локалната самоуправа беа запрашани за тоа дали сметаат дека задолжувањето е исплатлива финасиска метода во периодот што следи; речиси половина од испитаниците одговориле позитивно.
Општините коишто не сметаат дека задолжувањето е можна опција како при~ини ги наведуваат неповолните услови на позајмување во банките ((1199,,44 ппрроо--центи) или ја сметаат својата финансиска состојба премногу ризична за да се за-должуваат (19%).
Меѓу општините коишто се заинтересирани за земање заем или за издавање општински обврзници, само незначителен број веќе побараа одобрување од Ми-нистерството за финансии за долгорочно позајмување, додека 73,6 проценти од испитаниците сеуште не доставиле такво барање, заради една од следниве при-чини:
Негативна проценка на финансиските извештаи во последните 2 години
Заостанати долгови кон доверителите 90 денови по рокот
Друго
Во јули 2008 година Карпош беше првата општина којашто доби одобрение за задолжување од Министерството за финансии, и и беше одобрен заем за на-бавка на опрема за заштеда на енергија во едно основно училиште.
Општинското задолжување би можело да обелодени нови сценарија во финансирањето на ло-калната власт, но исто така подразбира и голем број ризици коишто треба внима-телно да се разгледаат.
5.1.6. Потреби од обука во фискалната област
Процесот на децентрализација многу зависи од административните капацитети на општините.
И покрај тоа што меѓународната заедница инвестираше значајни средства во изградбата на капацитети на локално ниво, повеќето општни изјавија дека им е потребна дополнителна обука во областа на општинското финансирање.
Додека во 2007 година потребите од обуки главно се однесуваа на процесот на буџетирање, внатрешната ревизија и внатрешната контрола, во 2008 година финансиските работници сметаат дека задолжување е област во којашто треба да се зајакнат знаењата и вештините, следени од внатрешната контрола, процесот на буџетирање и одредување на кредитниот рејтинг.
5.2.2. СОГЛЕДУВАЊА НА ГРАЃАНИТЕ
Беше интервјуиран репрезентативен примерок од граѓани во врска со процесот на децентрализација, со цел да се измери неговата ефективност во приближувањето на власта до граѓаните и унапредувањето на учеството на граѓаните во локалното донесување одлуки.
Примерокот се состоеше од 1.059 граѓани на возраст над 18 години.
Целта беше да се изврши проценка на согледувањето на тој дел од популацијата коишто се или би можеле да бидат даночни обврзници и кои ја имаат гласачката моќ и може да влијаат врз локалното донесување одлуки.
Според резултатите од анкетата, се чини дека јавноста не е запознаена со техничките прашања во врска со фискалната децентрализација.
Повеќето граѓани не се запознати со изворите од коишто се финансира општината.
Ова е претставено во следниот графикон.
Повеќемината од испитаните граѓани знаат за данокот на имот као извор на финансирањето на нивната општина, како и за комуналните такси, администартивните такси и донациите.
Структурата на овие одговори е претставена во табелата подолу.
Значајни приходи за единиците на локалната самоуправа доаѓаат од даноците, таксите и другите давачки коишто треба да ги платат граѓаните.
Затоа, интересно е да се види согледувањето на граѓаните за нивото на општински даноци (особено за даноците на имот).
Одговорите во врска со данокот на имот не се разликуваат значајно од согледувањата за локалните давачки:: 5555,,77 ппррооццееннттии оодд ииссппииттааннииццииттее ссее ннаа ммиисс--лење дека општинските давачки се многу високи; а 31,4 проценти рекоа дека тие се доволни за обезбедување на општинските услуги.
Повеќето граѓани не се подготвени да плаќаат повисоки давачки иако целта на тоа би била обезбедување на подобар квалитет на услугите.
Шеесет и еден процент од граѓаните не би се согласиле да плаќаат повеќе на општината а 35 проценти би биле подготвени да плаќаат за подобар квалитет на општинските услуги.
Граѓаните во руралните општини (38,7 проценти) се повеќе подготвени да плаќаат повисоки давачки отколку жителите на урбаните општини (32,4 процен-ти).
Граѓаните понудија различни причини за несогласувањето да плаќаат повеќе за обезбедување подобри услуги, од коишто најчестите беа финансиските огра-ничувања.
Граѓаните беа запрашани дали во текот на целата година имаат состаноци со градоначалникот или со општинската администрација.
Речиси 86 проценти од испитаниците рекоа дека немале никакви состаноци со локалните власти, за што посочија различни причини (не знаеле за приемните часови на градоначалникот, градоначалникот немал време да се состане со нив, немало потреба од состанување со градоначалникот, итн.).
Како што беше претходно изложено, сé поголем број општини тврдат дека во секоја фаза од буџетскиот процес ги вклучуваат граѓаните.
Се чини дека граѓаните не го делат таквото мислење:
Околу 87 проценти од граѓаните од руралните и 84,5 проценти од урбаните општини рекоа дека не биле консултирани во поглед на локалните приоритети.
Запрашани за најефективните форми на комуникација меѓу општината и граѓаните, испитаниците ги дадоа следниве одговори:
Последната низа прашања се однесуваше на согледувањето на граѓаните во поглед на корупцијата:
Речиси 90 проценти од испитаниците изјавија дека тие никогаш не добиле барања за поткуп како услов за обезбедување некоја општинска услуга.
Граѓани-те исто така сметаат дека корупцијата повеќе постои кај институциите на цент-ралната власт отколку кај локалните власти.
5.3. ЗАКЛУЧОЦИ И ПРЕПОРАКИ
Истражувањето за 2008 година на општинското финансиско управување обезбедува показатели и факти во врска со статусот на фискалната децентралиација.
Тој покажува како се спроведувал процесот во текот на трите години од неговото промовирање, со посебен осврт на последните 12 месеци (јули 2007 година – јули 2008 година).
Извршувањето на општинските приходи и расходи, процесот на буџетирање, администрирањето на локалните данцоци, внатрешната контрола и ревизија и општинското задолжување се области во фокусот на овогодинешното истражување.
Забележани се позитивни чекори во поглед на зголемувањето на локалните приходи.
Сепак, уделот на локалните приходи во БДП и јавната потрошувачка се сеуште меѓу најниските во регионот.
И покрај тоа што е постигнат значаен напредок во изминатите три години, допрва треба да уследи соочувањето со дополнителните предизвици.
Фискалните диспаритети во локалните приходи по глава на жител подразбираат потреба од ревизија на решенијата за општинското финансирање со особен осврт на трансферите и дотациите, како и на општинските даноци и такси.
Овие напори треба да се надополнат со воведувањето на други извори на приходи како што се зголемените удели во ДДВ и ПДД или учество на општините во некои централни даноци (на пр. данок на приходите од игрите на среќа, итн.).
Сé поголем број единици на локалната самоуправа ги исполнуваат своите законски обврски со донесувањето на буџетскиот календар и неговото следење во споредба со 2007 година.
Сепак, единиците на локалната самоуправа мора да ја зголемат својата транспарентност и отчетност преку процесите на партиципативно буџетирање.
Дури и ако се донесат буџетските календари и се испочитуваат крајните рокови за активностите поврзани со буџетот, властите треба почесто да ги вклучуваат граѓаните во одредувањето на локалните приоритети, и да ги информираат за општинското финансиско управување.
Граѓаните сеуште не се чувствуваат доволно вклучени во локалното донесување одлуки, што претставува главна цел на децентрализацијата.
Користењето на локалните медиуми, редовните приемни часови за средби со градоначалникот, информативните центри за граѓаните, треба да се применуват во согласност со профилот на општината и заедниците во неа.
Повеќето од единиците на локалната самоуправа ги усвоија буџетите за 2008 година до 31 декември 2007 година и реализираа до 50 проценти од приходите и расходите заклучно 30 јуни 2008 година.
Таквите добри резултати треба ефективно да им се соопштуваат и на граѓаните.
Долговите се сеуште проблем за општините, особено на оние коишто сеуште не се квалификувале за втората фаза од фискалната децентрализација.
И покрај тоа што општинските долгови значително се намалија, значајни износи не се исплатени во моментот.
Владата – Министерството за финансии – најави помош во оваа област; а заедничките напори треба да донесат позитивни резултати во текот на 2009 година.
Неколку единици на локалната самоуправа воспоставија единици за администрирање на локалните даноци и такси.
Се забележаа напори и во ажурирањата на општинските бази на податоци на даночните овбврзници, и на проценките на вредностите на недвижниот имот.
Локалните даноци и неданочните приходи треба да бидат основните извори на финансирање на локалните програми, па затоа треба да бележат натамошно зголемување во структурата на општинските приходи.
Во овој поглед, општините треба да ги почитуваат крајните рокови за доставувањето на даночните решенија, и редовно да ги ажурираат регистрите на правните лица на нивната територија.
Со придвижувањето во втората фаза од фискалната децентрализација, општините можат да започнат со разгледувањето на задолжувањето како извор на локален приход.
Првичната проекција покажа дека општините со силни административни капацитети се најзаинтересираните за оваа форма на финансирање.
Во периодот што доаѓа, односите меѓу банките и единиците на локалната самоуправа мора да се зајакнат како и општинските капацитети во справувањето со задолжувањето.
Дополнителен стимул во оваа област ќе дојде од Гарантниот фонд, формиран од страна на проект на Агенцијата за меѓународен развој на САД во земјата, со којшто се гарантира одреден процент од износот на заемот.
Напредокот во поставувањето систем на внатрешна контрола и на внатрешна ревизија сеуште останува недоволен.
Само 35 проценти од единиците на локалната самоуправа ја имаат регулирано обврската за воспоставување сопствени единици на внатрешна ревизија, кои сеуште треба да бидат засилени со нови вработувања.
Можеме да заклучиме дека и покрај зголемениот број на општини со внатрешни ревизори т.е. единици на внатрешна ревизија, поголемо внимание треба да се посвети на функционирањето на внатрешната конрола и на ревизијата во сите единици на локалната самоуправа, или директно (поставување на свои единици) или преку воспоставување на меѓуопштински договори и аранжмани.
Во последните три години ОБСЕ и други донатори во државата финансираа определен број на програми со цел изградба на капацитети за единиците на локалната самоуправа во областа на внатрешната контрола и ревизија.
Бидејќи во целиот овој период единиците на локалната самоуправа не успеаја да покажат подобри резултати во оваа област, набљудувањето и надзорот на Министерството за финансии мора да се подобри со цел да се осигури спроведувањето на законодавните одредби.
Врз основа на добиените одговори од анкетата на граѓаните, може да се заклучи дека единиците на локалната самоуправа мора да ја зголемат својата транспарентност во нивната работа.
Граѓаните треба да почувствуваат дека тие ја имаат моќта да одлучуваат за нивните локални приоритети, бидејќи само на овој начин може да се зголеми довербата како и волјата на граѓаните да ги плаќаат даноците и таксите на локалната власт.
Што се однесува до нив, граѓаните не би се согласиле со тоа да плаќаат поголеми давачки со цел да добијат подобри јавни услуги, а сето ова се дожи главно на лошата економска состојба во државата.
Од друга страна пак, поголемиот број од нив сметаат дека сегашното ниво на даноци и такси е соодветно на квалитетот на обезбедените услуги, ако фондовите се користат ефикасно и наменски од страна на локалните власти.
Како заклучна оцена, процесот на децентрализација треба да биде еден од приоритетите на владината агенда - уште повеkе што е еден од условите кои државата треба да ги спроведе за нејзино приклучуванње кон Европската унија.
Единиците на локалната самоуправа треба да бидат поддржувани и ценети во нивните напори да ги остварат очекуваните резултати, и од централната власт, и од претставниците на странските мисии во државата.
Процесот на фискалната децентрализација мора да биде предводен со назначување моќен лидер од највисокиот ранг во владата, и со поставувањето на јасни реперни точки и стратегија за реформи како насока за периодот што следува.
6. Урбанистичко планирање – интегрирање на дивоградбите
6.1. Вовед
Дивоградбите се всушност објекти кои се изградени од страна на луѓето, но поради различни причини тие не ги исполнуваат барањата за законско признавање и се изградени без да се почитуваат формалните процедури за легална сопственост, преносот на сопственоста, како и градењето и регулативите за урбаното планирање.
Поголемиот дел од нив, се окарактеризирани со неформално и несигурно земјишно право на користење, кои имаат неадекватен пристап до основните услуги (социјална и физичка инфраструктура и финансирање на сместувањето).
Одржливото градско управување бара овие дивоградби да бидат интегрирани во социјални, економски, просторни/физилки и законски рамки, особено на локално ниво.
Успешните напори за регулирање придонесуваат кон долгорочен економски раст како и кон социјална правичност, кохезија и стабилност во општините.
Исто така, социјалната, економската и физичката интеграција на дивоградбите претставува предвидување за исполнување на барањата за пристап кон ЕУ.
На законодавната страна, Виенската декларација за национални и регионални политики и програми во врска со дивоградбите во Југоисточна Европа претставува основен документ чијашто цел е заедничко усогласување на дејствијата со коишто ќе се регулираат (легализираат) и подобрат дивоградбите на одржлив начин и ќе се спречат идни такви градби.
До сега, македонското законодавство со коешто се опфаќа ова прашање е несоодветно и нејасно.
Ова поглавје има за цел да го запознае читателот и да даде увид во посебностите на пружањето општински услуги по прашањето на регулирањето (легализирањето) на дивоградбите и уште поважно проверка на степенот на задоволство на граѓаните од активностите на локалната власт по ова прашање.
Постојат значителен број дивоградби раштркани во многу општини, коишто се дом на голем дел од домашното население (точниот број или процент не може да се пронајде но оваа појава е особено присутна во ромските заедници).
Здравите политики за справување со ова прашање би значеле легализација и интеграција на дивоградбите во околните урбани и рурални градби како приоритет, со цел да се избегнат социјалните тешкотии и негативното економско влијание.
Исто така, овој преглед има за цел да му даде автентичност на третманот на овој проблем од страна на општините.
Во однос на Нацрт законот за легализирање на дивоградбите56, останува да се види дали општините го имаат неопходниот капацитет да ги опфатат дивоградбите во своите урбанистички планови и да дадат придонес кон нивното подобрување.
Меѓу другото, треба да се земат предвид два важни фактори особено кога станува збор за проблемот на овие незаконски објекти: прашањата на сопственост на земјиштето и интеграцијата во функционално користење на земјиштето коишто треба да се определат во урбанистичките планови.
На крајот, ова поглавје обезбедува податоци за бројот на општините коишто се подготвени да се справат со проблемот на дивоградбите, заедно со повратните информации од граѓаните коишто живеат во такви објекти и коишто се обидуваат да ги регулираат своите објекти.
6.2. Наоди - општини
Наодите покажуваат дека анкетираните општини имаат слични ситуации со дивоградбите.
Податоците наведуваат на тоа дека постоењето на дивоградбите се различни, но лошиот квалитет на Деталниот урбанистички план (ДУП) е на врвот на листата со 63,0 проценти (види Графикон 1).
Скапите комунални такси (11,0 проценти) и (несоодветните) начини на пресметување на комуналните такси (1,4 проценти), се презентирани како помалку важни причини за постоењето на овие градби.
Другите наведени причини се: недостаток од соодветно законодавство, недоволна инспекција, нискиот животен стандард, неурбанизирање на населените места итн.
Значително голем број од општините се за легализирање на дивоградбите, без разлика на тоа кога се тие изградени – 94,2 проценти, наспроти 5,8 проценти кои се против тоа.
Овој сооднос е охрабрувачки земајќи ги во обзир работите кои се случуваа, и кои влијаеа врз ДУП во југословенскиот систем, особено пред 1967 година кога дивоградбите беа толерирани до одреден степен.
Општините нудат конструктивни предлози за предлог Законот за легализирање на дивоградбите (табела 2).
Од вкупно 31 општина кои позитивно се изјаснија за идното одобрување на законот, 15 се рурални а 16 се урбани.
Истиот однос може да се забележи меѓу оние кои дале негативен одговор: 16 урбани и 16 рурални општини.
Ова ни покажува дека постои извесен сомнеж (од ефектот на новиот закон) за половина од општините кои одговараа на прашалникот е подеднакво присутно помеѓу урбаните и руралните општини, додека општините кои немаа прецизни ставови за оваа материја може само да се смета дека имаат свои сомнежи поврзани со предлог законот.
Од вкупно 72 примени прашалници, 64 беа одредени да одговорат на прашањето дали тие имаат поставено база на податоци за дивоградбите.
Од 64 општини само 17 или 23,6 проценти имаат поставено база на податоци и 47 општини или 65,3 проценти немаат база на податоци.
Само 38 општини одговорија на прашањето за бројот на примени барања за легализација на нелегалните згради.
Од нив, 24 единици на локалната самоуправа потврдуваат дека примиле такви барања, додека 14 не добиле ниту едно барање.
Тие општини кои обезбедиле одговор на таквите барања добиле вкупно 625 барања за легализација на нелегалните згради.
Во графиконот 3 се гледа дека општините спровеле бројни активности за спречување на појавувањето на дивоградби.
Како последица на тоа, голем број општини (83,1 процент) сметаат дека консултациите со граѓаните се од огромна важност за спречување на ширењето на дивоградбите.
Добар дел од општините исто така одговорија дека треба да се спроведат подобрени и стандардизирани управни постапки за спречување на натамошното појавување на овие нелегални градби (57,6 проценти).
Триесет и девет проценти мислат дека подигнувањето на свеста кај граѓаните, а 33,9 проценти дека обучувањето на општинската администрација е неопходно за спречување на дивоградбите.
Во поглед на видот поддршка којашто општините ја очекуваат од централната власт/донатроската заедница за подобрување на ситуацијата со дивоградбите, финансиската поддршка е посочена како најмногу од помош (91,2 проценти).
Помалку од половината општини или 42,1 проценти спореа дека техничката експертиза претставува барање покрај финансиските средства.
Во помал степен, беа споменати други форми на поддршка: консултации со соседските единици на локалната самоуправа, нови ДУП, социјални станови, итн.
6.3. Наоди – сондажа на јавното мислење
Делот за урбанистичко планирање од сондажата на јавното мислење опфати голем број прашања упатени на вкупно 60 граѓани.
Репрезентативниот примерок беше земен од Градот Скопје.
Испитаниците беа од следниве 5 општини: Шуто Оризари; Кисела Вода; Аеродром; Ѓорче Петров и Бутел.
Од одговорите на граѓаните се гледа дека скапите комунални такси се сметаат за можна причина за постоењето на дивоградбите од страна на 39,5 проценти од интервјуираните, додека лошиот квалитет на ДУП е втората најмногу споменувана причина (27,9 проценти).
Начинот на пресметување на комуналните такси е одговорен за само 4,7 проценти.
Очекувано, една петтина од испитаниците одговори дека сите дадени одговори, како целина, водат кон постоењето на дивоградби. (Види графикон Бр. 5)
Беа дадени бројни одоговори на прашањето во врска со причините за градењето нелегални објекти, меѓу другото: наследството на зградата; недобивањето градежна дозвола од општината; финансиски ограничувања; недостаток од ДУП за целото соседство; очекувањата за непосредна легализација; или, околните згради коишто се исто така нелегални.
Триесет и еден запирка седум проценти од граѓаните тврдат дека поднеле формално барање до општините за легализирање на нивните згради; нивните барања имаа различни исходи.
Причините за одбиените барања можат да се категоризираат на следниов начин: неплатени комунални такси; повисоки такси од очекуваното; некомплетна документација; и, барањето сеуште се наоѓа во општинско разгледување.
Само мал дел од испитаниците (1,3 проценти) веруваат дека биле дискриминирани поради нивната етничка припадност, а ниту еден од нив не даде натамошно објаснување ниту пак го пријавил случајот кај надлежните власти.
Мислењата на граѓаните во врска со стратегиите усвоени од страна на нивните општини за справување со прашањето на дивоградбите релативно се разликуваат од оние обезбедени од страна на општинските управи, како што се гледа од Графиконот 6., но содржат признание за општинските напори во оваа сфера.
6.4. Заклучоци и препораки
Општинските политики во врска со дивоградбите – во сегашниот законодавен вакум – се наклонети кон регулирање.
И покрај донекаде бирократскиот пристап, повеќето општини покажаа подготвеност да се зафатат со овој проблем.
Проблемот со дивоградбите и соодветното сместување веројатно ќе се најде на развојната агенда за некое време во земјата.
Оттука, потребни се натамошни посветени студии за дивоградбите.
Идните истражувања/анкети треба да посветат внимание на прашањата коишто жителите на дивоградбите ги посочија како важни: правични и брзи управни постапки за легализирање на објектите; зголемено и проактивно вклучување на општините во обработката на поединечните случаи; обука за општинската администрација – инспектори, урбанисти.
(Обуката на општинската администрација ја сметаат за важен услов и општините и граѓаните подеднакво.)
Релевантните домашни и меѓународни учесници треба да размислат за обезбедувањето финансиска помош и техничка експертиза.
Ова е особено важно за обучувањето на општинската администрација и за подигнувањњето на јавната свест кај обичните граѓани за ризиците од градење и живеење во дивоградби.
Од законодавната страна, изгледа дека новиот Закон за легализирање  на дивоградбите ќе помогне во разјаснувањето на прашањата какви што се улогата на секоја јавна институција во справувањето со прашањето.
(Една добра половина од општините го поддржуваат ова тврдење.)
Од друга страна неколку општини сметаат дека дури и ако се донесе новиот закон, тој нема да се спроведе во целост заради лошата финансиска состојба на граѓаните.
Треба да се изврши натамошна анализа за да се провери ова тврдење на пр. проценка на дефицитот во законот и во практиката.
Координацијата меѓу сите релевантни субјекти ќе биде од огромна важност за ставање точка на идните дивоградби и се чини дека општините ќе имаат истакнат удел во тоа.
Клучно прашање за процесот на урбанистичкото планирање е вклучувањето на засегнатите граѓани како и владините и невладините организации.
Оттука, консултациите со грѓаните и кампањите за подигање на свеста се чинат од голема важност за решавање на овој проблем.
Интересна тема за разгледување е статусот на ромската популација во дивоградбите.
Имено, истражувањето (анкетата) беше исто така спроведено во главно ромската општина Шуто Оризари.
Ромското население во оваа општина живее во разновидни облици на заедници, но главно во субстандардни услови на крајна сиромаштија.
Дивоградбите коишто можат да се најдат таму се резултат на бројните поединечни преместувања, иселувања и прераспределби на некои социјални случаи.
Се чини дека регулирањето на ромските дивоградби ќе наметне голем предизвик за сите учесници.
Значајни мерки за третирање на овој проблем во ромските заедници можат да бидат рационалното и правично партнерство со локалните валсти и вклучувањето на НВО секторот во подигањето на јавната свест кај ромското население59, особено за донесувањето на новиот Закон за легализирање на дивоградбите.
Со новиот закон се предвидува можноста за регулирање по пат на плќање на комуналните такси.
Одреден позитивен исход од легализацијата на дивоградбите во ромската заедница (и за сите други всушност) е подобрувањето на животниот стандард, и можеби зголемениот раст на доходот.
Може да се постигне афирмативна акција од страна на општините во олеснувањето на овој процес преку доделувањето буџети за спроведување на препорачаните активности како што се дадени во Националниот план за акција за сместување на Декадата за вклучување на Ромите и Стратегијата за Ромите во Република Македонија.
Во однос на граѓаните, нивното опфаќање во урбанистичкото планирање и процесите на донесување одлуки поврзани со тоа ќе осигурат поголема транспарентност и правичност.
Стандардните решенија за дивоградбите не се чини дека се изводлива стратегија.
Оваа студија ги потврдува различните состојби на нелегалните објекти низ земјата и последичната потреба од евалуирање на специфичните барања на граѓаните на основа случај по случај.
Затоа општинските власти се чинат дека се најсоодветниот фактор за третирање на прашањето благодарение на нивното точно познавање на секоја посебна ситуција.
7. Заклучоци и препораки
Извештајот за 2008 година за процесот на децентрализација дава кус преглед на напредокот на процеесот во неколку клучни области, како што се комуналните услуги, културата, образованието, урбанистичкото планирање и локалниот економски развој.
Врз основа на информациите добиени од анкетата спроведена во единиците на локалната самоупрва и од анкетата на граѓаните можат да се извлечат неколку клучни заклучоци и да се дадат неколку препораки.
Системот на обезбедување комунални услуги во земјата е сеуште прилично слаб, што подразбира потреба од разгледување на можности за зголемување на неговата ефикасност и ефективност, и поттикнување натамошни намалувања на трошоците во вршењето на комуналните активности на јавните претпријатија.
Во овој поглед општините треба да размислат за решавање на долговите на комуналните претпријатија, што останува најсериозен проблем во оваа област.
Дивоградбите претставуваат најголем проблем со којшто се соочуваат општините во областа на урбанистичкото планирање.
За негово решавање, релевантните домашни и меѓународни учесници треба да обезбедат финансиска поддршка и техничка експертиза.
Културата сеуште се смета за централизирана и сеуште има средства на културата коишто треба да се централизираат.
Нивното распределување на општините би можело да поттикне културен развој.
Од друга страна, правилното спроведување на Законот за јазици би можело да се покаже како премногу изискувачко за локалните власти доколку истите бидат оставени сами во гарантирањето на правата на сите граѓани.
Во областа на образованието локалните власти покажаа подобрени вештини на управување и свест за правата, улогите и обврските.
Она што останува многу важно за претстојниот период е да се зајакнат капацитетите на учесниците на училишното ниво, како и да се сведе на минимум политичкото влијание во управувањето со образованието и подобра соработка меѓу локалната и централната валст.
На општините им беа ефективно распределни занемарливи удели од средствата предвидени со Законот за регионален развој, тренд којшто мора веднаш да се измени доколку земјата треба да гарантира еднакви можности за сите граѓани и да се занимава со прашањето на мигарција од руралните области.
Општините главно следат систематски пристап во планирањето на нивните активности за локален економски развој и се фокусираат на подобрувањето на локалната инфраструктура, унапредувањето и стандардизирањето на управните постапки.
Ажурирањето на податоците за локалните деловни субјекти претставува предизвик со којшто ќе се соочуваат локалните власти во периодот што доаѓа.
Фискалната децентрализација забележа напредок во поглед на ресурсите коишто им се достапни на општините, не само во поглед на приходите коишто самите ги создаваат туку исто така за новите извори коишто им се сега ставени на располагање на локалните управи.
Во 2008 година забележени се неколку достигнувања во поглед на финансиските услови на локалното ниво: се зголеми бројот на општини коишто влегуваат во втората фаза на фискалната децентрализација; властите известија за разумно намалување на општинските долгови; на локалните управи им се одобрија дополнителни извори на доход (на пр. дел од продажбата на јавното земјиште); и воведени се средства за поефикасно планирање на ресурсите како што се тригодишните планови за програмите за развој.
Како што е изложено во овој преглед, изгледа дека јавноста ги цени резултатите од спроведените реформи.
Општото согледување на ниската корупција во локалната управа зборува во прилог на натамошното доделување задачи од централното на општинското ниво.
Сепак, овој извештај, изнесува незадоволително ниво на вклученост на граѓаните во процесите на локалното донесување одлуки.
Општините забележаа напори за осигурување соодветно ширење на информациите до сите граѓани, но повратните реакции од второто се сеуште негативни во однос на ефектите.
Општинските избори закажани за на пролет 2009 година нудат единствена можност да ја засилат свеста за сегашните реформи, и да создадат услови за отворена дебата – вклучувајќи ги сите заинтерсирани граѓани – за иднината на децентрализацијата.
Пожелно е ваквите прашања да се вметнат во политички програми коишто ќе им бидат претставени на гласачите пред изборите.
Локалното управување се докажа како извонредно средство за спроведување на Охридскиот рамковен договор.
Постоечката мрежа од општински Комитети за односи меѓу заедниците во сите општини коишто се законски обврзани да ги воспостават е ветувачки знак за соживотот на различните заедници на локално ниво.
Општините треба да бидат помогнати – од домашните и меѓународните учесници – во спроведувањето на сите законски барања коишто прозилегуваат од Охридскиот рамковен договор.
Конечно, овој извештај ги споделува мислењата во врска со децентрализацијата содржани во извештајот за напредок за 2008 година на Европската комисија.
Реформите треба да се насочат кон натамошно зајакнување на општинските управни капацитети, особено на полето н образованието и општественото вклучување, решавањето на сопственоста/управувањето со државните имоти, постојано водство на процесот на децентрализација од страна на централната управа и особено од страна на Министерството за локална самоуправа.
Ова се некои од приоритетите со коишто треба да се занимаваат во следните месеци.
Упатна литература
1. Закон за култура, Службен весник на РМ Бр. 66/2003
2. Закон за локална самоуправа, Службен весник на РМ Бр. 05/2002
3. Ремзи, M. Заедницата, културата и економскиот развој, Албани, Државен универзитет Њујорк
4. Ананиев, Јован (мај 2008) „Ажуирана брошура за образованието и децентрализацијата: што учесниците навистина знаат и мислат за нивните улоги, обврски и права“
5. Левитас, Тони (2002), „Подготвување за децентрализација на образованието во Македонија: прашања, насоки, дејствија, Проект за реформи во локалната управа во Македонија (УСАИД/ДАИ)
6. Закон за средно образование, Службен весник на РМ Бр. 44/95, 24/96, 34/96, 35/97, 82/99, 29/2002, 40/2003, 42/2003, 67/2004 и 55/2005, 113/2005, 35/2006, 49/2007, 30/2007
7. Закон за основно образование, објавен во Службен весник на РМ Бр. 44/95, 24/96, 34/96, 35/97, 82/99, 29/2002, 40/2003, 42/2003, 63/2004, 82/2004 и 55/2005, 35/2006, 70/2006
8. Претпријатијата и нивното управување: нови можности и нерешени предизвици публикација заснована на состанок на експертска група: Повторно откривање на јавните претпријатија и нивното управување, 27-28 октомври 2005 Њујорк, Катедра за економски и социјални работи Оддел за јавна администрација и развојно управување; ST/ESA/PAD/SER.E/69
9. Методологија користена за одередување на цената на водата за пиење и отстранување на отпадните води од урбаните области, посочена од страна на Министерството за транспорт и врски. Службен весник 68/04
10. Закон за изменување и дополнување на Законот за јавни претпријатија, Службен весник на РМ Бр. 49/2006
11. АДКОМ – Асоцијација на обезбедувачи на јавни услуги во Македонија http://www.adkom.org.mk, +389 2 2461-971
12. www.worldbank.org.mk – Поранешна југословенска република Македонија: прашања од урбанистичкиот и општинскиот развој – белешка за политиките, 01/11/2006
13. Преглед на ОБСЕ за статусот на процесот на децентрализацијата јули 2006, јули 2007
14. Анализа на УНДП сосредоточена врз граѓаните 2007 година
15. ЛГИ студија, разговорот е евтин, претворање на стратегиите за локален економски развој во реалност во земјите во транзиција83 Преглед на децентрализацијата за 2008
16. Општествено-eкономски разлики меѓу општините во Maкедонија, Извештај на УНДП
17. Извештај сина панделка, УНДП
18. Закон за рамномерен регионален развој, Службен весник на РМ Бр. 07/2007
19. Состаноци со консултантот/експертот на ГТЗ за еднаков регионален развој.
20. Закон за финансирање на единиците на локалната самоуправа, Службен весник на РМ Бр.61/2004
21. Закон за измени и дополнувања на Законот за буџети, Службен весник на РМ Бр. No. 4/08, 103/08
22. Закон за даноци на имот (Службен весник Бр. 92/07)
23. Закон за градежно земјиште (Службен весник Бр. 82/08)
24. Закон за измени и дополнувања на Законот за градежништво, Службен весник на РМ Бр. 82/08
25. Г. Брозио, Д. Џонс, M. Николов (јули 2008): “Техничка помош за Министерството за финансии за проценка на трошоците на пренесените надлежности на единиците на локалната самоуправа“
26. Урбан рурален консалтинг (2007): „Извештај за процесот на фискалната децентрализација во Македонија“
27. http://www.finance.gov.mk/mk/mp/godisen_07_mak_web.pdf
28. Билтен на ЗЕЛС јули 2008
29. Х. Мартинес – Васкес, A. Tимофеев, Н. Феруљо (2007): Фискална децентрализација во ПЈР Mакедонија: Проценка
30. Закон за просторно и урбанистичко планирање, Службен весник на РМ Бр. 51/2005
31. Закон за градежно земјиште, Службен весник на РМ Бр. 53/2001, 97/2001
32. Закон за општа управна постапка, Службен весник на РМ Бр. 38/05, 110/08
33. Виенска декларација за дивоградбите во Југоисточна Европа, Министерска конференција за дивоградбите во Југоисточна Европа,ОБСЕ Хофбург во Виена, 28 септември – 01 октомври 2004
34. Робин Ричардс, Брајан О’лири и Кингстон Муцонзива; Истражување за општествените показатели (2006) – мерење на квалитетот на животот во дивоградбите во Јужна Африка. DOI 10.1007/s11205-006-9014-1
35. Европска Комисија, Извештај за напредокот на Поранешната југословенска република Македонија за 2008 година
ОБСЕ – Канцеларија за демократски институции и човекови права
Набљудувачка мисија за избори
поранешна југословенска Република Македонија
Локални избори, 15 октомври 2017
ПЕРИОДИЧЕН ИЗВЕШТАЈ
13 септември – 29 септември 2017
6 октомври 2017
РЕЗИМЕ
Владата е формирана со шестмесечно доцнење по последните предвремени парламентарни избори, што резултираше со одлагање на општинските избори.
Во јули Владата претстави план за да се одговори на злоупотребата на административните ресурси, притисоците врз вработените во јавниот сектор, неизбалансираното медиумско покривање и за подобрување на транспарентноста на изборната администрација.
Законската рамка за изборите беше суштински ревидирана во 2016.
Натамошните промени во 2017 го сменија времето на одржување на локалните избори и го овластија Собранието да го смени составот на Државната изборна комисија (ДИК).
Седниците на ДИК се јавни; сепак, некои досегашни одлуки беа донесувани на затворени седници,  а  набљудувачите  не  секогаш  беа  однапред  информирани  за  тоа.
Повеќето Општински изборни комисии (ОИК) се оперативни, а подготовките се во тек, но некои пријавија дека немаат соодветни простории и материјали.
За да се обезбеди остварување на избирачкото  право  за  лицата  со  хендикеп,  ДИК  мапираше  избирачки  места  каде  има обезбеден пристап со колички, а планира да обезбеди и тактилни гласачки шаблони за сите избирачки места.
Кампањата за едукација на гласачите треба допрва да почне.
За изборите се регистрирани вкупно 1,814,644 гласачи.
Верификацијата на избирачкиот список онлајн и лично резултираше со мал број промени.
Како резултат на ова, некои од соговорниците на МНИ (Мисијата за набљудување на изборите) на ОБСЕ/ОДИХР изразија растечка доверба во точноста на избирачкиот список, додека други и натаму изразуваат загриженост околу неговата прецизност.
ОИК регистрираа 19 партии и коалиции и 65 групи избирачи, или вкупно 258 кандидати за градоначалник  и  369  листи  за  општински  совети.
Шест  проценти  од  кандидатите  за градоначалник се жени, а 14 проценти од листите за советници се предводени од жени.
Кандидатите и листите главно го одразуваат етничкиот состав на односната општина.
Периодот на кампања почна на 25 септември.
Учесниците во изборниот натпревар јавно се обврзаа  на  непровокативно  водење  кампања,  додека  владата  се  обврза  да  ја  почитува раздвоеноста на државата и партијата.
Учесниците во изборите користат широк спектар алатки за да допрат до гласачите, вклучувајќи ги и онлајн-медиумите.
Се случија некои изолирани,  политички  мотивирани  инциденти,  вклучувајќи  оштетување  на  изборни штабови.
Законската рамка ги ограничува донациите и поставува плафон на трошењето во кампањите по регистриран гласач.
Иако двата периодични извештаи за финансирање на кампањите ќе се објават пред изборниот ден, нема да се врши верификација на приходите или расходите додека изборите не завршат.
Набљудувачка мисија за избори на ОБСЕ/ОДИХР  Страна: 2 поранешна југословенска Република Македонија, локални избори, 15 октомври 2017 Периодичен извештај (13 Септември – 29 Септември 2017) Медиумското  покривање  на  изборите  е  строго  регулирано,  како  и  политичкото рекламирање  во  комерцијалните  медиуми.
Од  јавните  медиуми  се  бара  да  обезбедат правично новинарско покривање на учесниците во изборите и да им дадат пристап до бесплатно медиумско време.
Почитувањето на законските одредби од страна на медиумите го следи Агенцијата за аудио и аудиовизуелни медиумски услуги.
На 21 септември, МНИ на ОБСЕ/ОДИХР отпочна квантитативно и квалитативно следење на медиумите.
Под надлежност на ДИК и на судовите се  широк спектар изборни прекршоци, додека Државната  комисија  за  спречување  на  корупцијата  ги  разгледува  приговорите  што  се однесуваат на разделеноста на партијата и државата и злоупотребата на административните ресурси во тек на кампањата.
Законодавството предвидува дека граѓаните и меѓународните набљудувачи имаат пристап до сите фази од изборниот процес.
Досега, четири граѓански организации се акредитирани за набљудување на изборите.
ВОВЕД
По покана на Министерството за надворешни работи, Канцеларијата на ОБСЕ за демократски институции  и  човекови  права  (ОБСЕ/ОДИХР)  ја  воспостави  Мисијата  за  набљудување  на изборите  (МНИ)  за  да  ги  набљудува  локалните  избори  на  15  октомври.
МНИ  НА ОБСЕ/ОДИХР, предводена од Амбасадорката Одри Гловер, се состои од 17-член главен тим, со седиште во Скопје, и 20 долгорочни набљудувачи распоредени ширум земјата.
Членовите на мисијата доаѓаат од 22 земји-членки на ОБСЕ.
Од земјите-членки е побарано да испратат 300 краткорочни набљудувачи за да ги набљудуваат процедурите на денот на изборите.
ПОЛИТИЧКИ КОНТЕКСТ
По  предвремените  парламентарни  избори  во  2016  година,  Внатрешната  македонска револуционерна организација – Демократска партија за национално единство (ВМРО-ДПМНЕ) не постигна договор со својот традиционален коалиционен партнер, Демократската унија за интеграција (ДУИ).
Наместо тоа, ДУИ и другите партии на етничките Албанци го поддржаа Социјалдемократскиот сојуз на Македонија (СДСМ), а сепак претседателот не им даде мандат да формираат влада.
На 27 април, по неколкуте неуспешни обиди, беше избран претседател на Собранието.
Овој настан доведе до конфронтација во парламентот, што резултираше со напад врз  пратениците,  вклучувајќи  ги  и  оние  од  СДСМ  и  Алијансата  на  Албанците (АА).
Политичката криза деескалираше дури кога претседателот ѝ даде на СДСМ мандат да формира  влада,  којашто  беше  формирана  на  31  Мај,  по  шестмесечно  доцнење.
Ова резултираше со одложување на локалните избори.
Во јули, владата претстави план за одговор на злоупотребата на административните ресурси, притисокот врз вработените во јавниот сектор, неизбалансираното медиумско покривање и за подобрување на транспарентноста на изборната администрација.
Долготрајните аспирации на земјата  за  интеграција  во  Европската  Унија  (ЕУ)  и  НАТО,  постојано  високата  стапка  на невработеност и високата емиграција ја сочинуваат подлогата за овие избори.
Соговорниците на МНИ НА ОБСЕ/ОДИХР проценуваат дека спроведувањето на локалните избори може да се одрази на тековните интегративни процеси и го гледаат како тест на кредибилноста на новата  Набљудувачка мисија за избори на ОБСЕ/ОДИХР  Страна: 3 поранешна југословенска Република Македонија, локални избори, 15 октомври 2017 Периодичен извештај (13 Септември – 29 Септември 2017) влада.
Во моментов, со  55 од 80 општини управува ВМРО-ДПМНЕ, додека СДСМ има 4 од 81 градоначалници што биле кандидирани од партии.
ЗАКОНСКА РАМКА И ИЗБОРЕН СИСТЕМ
Со измените и дополнувањата на Уставот од 1991 се воспоставува целосен спектар на темелни права и слободи.
Локалните избори се главно уредени со Уставот и Изборниот законик (ИЗ).
Регулативата усвоена од Државната изборна комисија (ДИК) го надополнува ИЗ; таа не треба да е во контрадикција со законодавството, но не е предмет на судска ревизија.
Како што е набележано во Заедничкото мислење за Изборниот законик на ОБСЕ/ОДИХР и Венецијанската комисија при Советот на Европа, законската рамка предвидува солидна основа за спроведување демократски избори, доколку соодветно се спроведува.
Сепак, недостатоците и  недореченостите,  вклучувајќи  и  некои  забележани  во  претходните  препораки  на ОБСЕ/ОДИХР се и натаму присутни.
ИЗ  беше  усвоен  во  2006  и  оттогаш  претрпе  значителни  измени  и  дополнувања,  од  кои најскорешните се од 2016.
Покрај ова, во 2017 беа донесени некои клучни амандмани: беше сменет датумот на одржување на локалните избори - од мај, во октомври, Уставниот суд укина некои  одредби  насочени  кон  зачувување  на  раздвоеноста  на  државата  и  партијата,  а парламентот беше овластен да го смени составот на ДИК за да го отслика тековниот состав на Собранието.
Локалните избори се одржуваат секои четири години за да се изберат градоначалници и совети во 80 општини и Градот Скопје.
Советниците се избираат со пропорционална застапеност преку затворена листа кандидати.
Местата се доделуваат со користење на Донтовата формула (d’Hondt).
Градоначалниците  се  избираат  преку  мнозински  систем  во  два  круга.
Доколку ниеден од кандидатите за градоначалник не освои повеќе од 50 проценти од гласовите дадени во  првиот  круг,  се  одржува  втор  круг  на  29  октомври.
За  првиот  круг  избори  на градоначалници потребна е излезност од една третина од гласачите; во спротивно, за односната општина изборите се повторуваат.
За вториот круг нема услов за излезност.
ИЗБОРНА АДМИНИСТРАЦИЈА
Локалните избори ги администрираат три нивоа на изборна администрација, што се состои од ДИК, 80 Општински изборни комисии и Изборната комисија за Град Скопје, како и 3,480 Избирачки одбори (ИО).
Барањата за етнички и родов баланс во изборната администрација се изложени во ИЗ.
ДИК се состои од девет члена, од кои три се жени.
По закон, три члена на ДИК се непартиски и се избираат преку отворен конкурс.
Останатите шест члена го отсликуваат политичкиот  Набљудувачка мисија за избори на ОБСЕ/ОДИХР  Страна: 4 поранешна југословенска Република Македонија, локални избори, 15 октомври 2017 Периодичен извештај (13 Септември – 29 Септември 2017) состав на парламентот.
Петгодишниот мандат на непартиските членови е заштитен, додека оние номинирани од партиите, по измените и дополнувањата на ИЗ од 2017, мора да се сменат, за  составот  на  ДИК  да  се  усогласи  со  тековниот  собраниски  состав.
Соодветно,  на  22 септември член на Движењето БЕСА го замени дотогашниот член од Демократската партија на Албанците (ДПА).
Еден член на ДИК е под обвинение во случај на злоупотреба на службената должност на изборите во 2013.
ОИК се состојат од пет члена, одбрани по случаен избор од редот на државните службеници на општинско ниво.
ИО се состојат од двајца политички именувани и три непартиски членови.
Изборот  и  именувањето  на  ИО  сѐ  уште  не  се  финализирани  поради  неколку  причини, вклучувајќи  го  и  правото  на  избраните  да  ја  одбијат  должноста.
Тринаесет  ОИК  не  ја исполнуваат родовата квота.
Општинските власти се одговорни за финансирање на изборите.
Општините чии сметки се блокирани со судска одлука поради неплатени долгови ќе добијат финансирање од државниот буџет.
Министерството  за  финансии  веќе  распредели  30  милиони  денари  за  17  вакви општини.
Некои ОИК пријавија до МНИ НА ОБСЕ/ОДИХР дека и покрај финансирањето немаат соодветни простории и материјали.
Според законот, од изборната администрација се бара нејзината работа да биде јавна, а ДИК мора да ги објави записниците од своите седници во рок од 48 часа по усвојувањето.
Иако седниците на ДИК се отворени за набљудувачите и медиумите, некои досегашни одлуки се донесени на затворени седници, а набљудувачите не беа секогаш информирани однапред.
Исто така, некои прописи, одлуки и упатства не се објавени онлајн.
Од ОИК не се бара да ги објавуваат записниците од седниците, но некои тоа го прават доброволно.
Од јули до септември ДИК, во соработка со граѓанското општество, ја оценуваше пристапноста на избирачките места за лицата со хендикеп, што може да се провери онлајн.
ДИК планира да подготви гласачки шаблони со Брајово писмо за секое избирачко место.
ДИК планира да спроведе кампања за едукација и информирање на гласачите, но таа сѐ уште не е започната.
РЕГИСТРАЦИЈА НА ГЛАСАЧИТЕ
Сите државјани со навршени 18 години старост имаат право да гласаат, освен оние на кои деловната способност им е одземена со судска одлука.
Покрај ова, само лица со регистрирана адреса и валидна лична карта или биометриски пасош се вклучени во Избирачкиот список.
ДИК го одржува избирачкиот список врз основа на податоците извлечени од регистрите на државјани и на жители.
Четири пати годишно, таа го ажурира избирачкиот список врз основа  Набљудувачка мисија за избори на ОБСЕ/ОДИХР  Страна: 5 поранешна југословенска Република Македонија, локални избори, 15 октомври 2017 Периодичен извештај (13 Септември – 29 Септември 2017) на податоците обезбедени од различни државни органи.
Дополнително ажурирање се врши на денот по датумот на распишување на изборите.
ДИК има право да врши инспекции по случаен  избор,  за  да  ја  провери  точноста.
За  овие  избори  ДИК  не  презеде  сеопфатна верификација на избирачкиот список.
Јавниот увид во избирачкиот список за локалните избори се одржа од 21 август до 9 септември.
Во тек на овој период, над 220,000 гласачи ги проверија своите податоци, а 237 побараа исправки.
Како  резултат  на  малиот  број  измени,  некои  од  соговорниците  на  МНИ  на ОБСЕ/ОДИХР  изразија  растечка  доверба  во  избирачкиот  список,  додека  други  и  натаму изразија загриженост.
На 16. септември, два дена по истекот на законскиот рок, партиите добија  примерок  од  списоците.
По  верификацијата,  пет  партии  побараа  вклучување  или бришење на вкупно 49 гласачи.
Иако барањата за вклучување беа прифатени, оние за бришење беа отфрлени од ДИК, зашто ваквите промени потпаѓаат под надлежност на Министерството за внатрешни работи.
На 25 септември, еден ден по истекот на законскиот рок, ДИК ги одобри конечните списоци што содржат 1,814,644 гласачи, вклучувајќи и 1,882 гласачи во казнените институции.
ИС не дозволува гласачот да го смени избирачкото место, па оттука постои посебна одредба за членовите на избирачките комисии и за полицијата распоредена на должност на денот на изборите, што им овозможува да гласаат.
Болните и немоќни гласачи кои ќе поднесат барање до ДИК најдоцна до 8 октомври, ќе можат да гласаат преку мобилна гласачка кутија на 14 октомври.
РЕГИСТРАЦИЈА НА КАНДИДАТИТЕ
Секој носител на избирачко право кој живее во општината каде сака да се кандидира може да биде избиран, освен оние кои се во моментот во затвор или треба да отслужат затворска казна подолга од шест месеци.
Партиите, коалициите и групите избирачи имаат право да номинираат кандидати за овие избори.
Од последниве се бара да ја поддржат номинацијата со потписи на 0.2 до 4 проценти од лицата со право на глас кои живеат во односната општина.
Потписите треба да се собираат пред претставник на ДИК во регионалните канцеларии на ДИК.
Еден гласач може да се потпише како поддршка на повеќе од една листа.
Регистрацијата на кандидати заврши на 14 септември, резултирајќи со 19 партии и коалиции и 65 групи избирачи, со вкупно 369 кандидатски листи.
За градоначалничка функција ќе се натпреваруваат 258 кандидати, од кои 20 се независни.
Два различни политички ентитети, партија и коалиција, со истото име, Алијанса за Албанците, ќе се натпреваруваат еден против друг.
Жалбата од коалицијата во врска со ова прашање беше одбиена.
МНИ на ОБСЕ/ОДИХР е запознаена со петте отфрлања на кандидатски листи, сите обжалени и одбиени  од  Управниот  суд  (четири  на  затворени  седници).
Три  од  овие  листи  беа нерегистрирани од страна на ОИК затоа што во законски предвидениот рок не беше отворена наменска банкарска сметка.
Набљудувачка мисија за избори на ОБСЕ/ОДИХР  Страна: 6 поранешна југословенска Република Македонија, локални избори, 15 октомври 2017 Периодичен извештај (13 Септември – 29 Септември 2017) За да се зајакне родовата еднаквост, ИЗ бара кандидатските листи да содржат не помалку од 40 проценти од помалку застапениот пол.
Од 258 кандидати за градоначалници, 16 се жени; 52 од 369 листи се предводени од жени.
На 17 септември, по истекот на рокот за номинации, ДИК донесе  измени  и  дополнувања  на  регулативата  што  детално  пропишува  како  треба  да  се применува родовата квота.
ИЗБОРНА КАМПАЊА
Официјалната кампања почна на 25 септември и ќе заврши на полноќ на 13 октомври.
ИЗ  сеопфатно го регулира водењето кампања и општо земено обезбедува терен за рамноправен изборен  натпревар.
Понатаму,  законот  се  стреми  да  ги заштити  гласачите  од  несоодветен притисок,  а  различни  ограничувања  се  стремат  да  ја  одржат  раздвоеноста  на  државата  и партијата,  како  и  да  спречат  злоупотреба  на  административните  ресурси.
Локалните самоуправи  играат  важна  улога  во  кампањата  со  одобрување  простор  за  надворешно рекламирање.
На 5. септември, владата усвои Декларација за слободни и фер избори, повикувајќи ги јавните и државните функционери да одбегнуваат измамнички активности и да го почитуваат правото на гласачите на слободен избор.
На 19 септември, владата усвои неколку закони поврзани за финансиски  и  социјални  прашања.
На  24  септември  во  ДИК  и  ОИК,  кандидатите  за градоначалници  потпишаа  Кодекс  на  однесување,  обврзувајќи  се  дека  ќе  го  почитуваат законот.
Опкружувањето пред почетокот на кампањата беше мирно, со неколку изолирани инциденти.
МНИ на ОБСЕ/ОДИХР воочи случаи на предвремено почнување на кампањите од страна на неколку партии.
Бројни соговорници на МНИ НА ОБСЕ/ОДИХР изразија загриженост околу потенцијалното купување гласови, заплашување и користење на владини ресурси за водењето кампања.
Неодамна  беа  поднесени  пријави  против  двајца  актуелни  градоначалници  за злоупотреба на службената должност, вклучувајќи и дела поврзани со изборите.
Кампањата отпочна  со  свечени  митинзи,  каде  партиските  лидери  ги  презентираа  своите кандидати, ги открија слоганите за кампањата и ги претставија платформите на политиките.
Иако партиите водат кампањи на општински теми, платформите ги отсликуваат националните агенди.
Од  25  септември  натаму  се  појавија  големи  билборди  во  урбаните  центри, претставувајќи ги првенствено кандидатите за градоначалници.
Во некои градови партиите отворија привремени штабови.
Кандидатите планираат да закупат рекламен простор на ТВ и во печатените медиуми и да ја зголемат поддршката за себе преку социјалните медиуми.
ФИНАНСИРАЊЕ НА КАМПАЊИТЕ
Кампањите се финансираат со донации и членарини.
Јавни, странски и анонимни донации се забранети.
Донациите се ограничени на  3,000 EUR (поединци) и 30,000 EUR (правни лица), вклучувајќи  и  донации  во  натура.
Расходите  делумно  се  надоместуваат  од  локалната администрација,  за  листи  што  ќе  освојат  над  1.5  проценти  од  сите  гласови  дадени  во  Набљудувачка мисија за избори на ОБСЕ/ОДИХР  Страна: 7 поранешна југословенска Република Македонија, локални избори, 15 октомври 2017 Периодичен извештај (13 Септември – 29 Септември 2017) општината (0.24 EUR по глас).
Сите трансакции во кампањата треба да се администрираат преку наменска банкарска сметка.
Лимитот за трошење во кампањата е 1.8 EUR по регистриран гласач во општината, по изборен круг.
Државниот  завод  за  ревизија  (ДЗР)  врши  контрола  и  постапува  по  приговорите  за финансирањето на кампањите.
Тој треба да добие и да објави два периодични извештаи за финансирањето на кампањата од секој подносител на листа, но не е обврзан да изврши нивна ревизија.
Само  завршните  извештаи  што  учесниците  мораат  да  ги  поднесат  најдоцна до четири  месеци  по  изборите  се  предмет  на  ревизија.
ДЗР  ја  информираше  МНИ  на ОБСЕ/ОДИХР дека не секогаш врши ревизија на сите пристигнати извештаи.
Меѓу санкциите за прекршувањата се и неисплаќање на надоместокот и строги кривични санкции, зависно од прекршувањето.
На 1 септември, Министерството за финансии издаде нов образец за известување што бара сеопфатни  информации  за  сите  донатори,  како  и,  согласно  со  претходните  препораки  на ОБСЕ/ОДИХР,  подробно  расчленети  донации  и  расходи.
Тековниот  образец  нема  расходи расчленети по општина.
Регионалните партиски ограноци ја информираа МНИ на ОБСЕ/ОДИХР дека кампањите ќе се финансираат  главно  со  средства  прибрани  локално;  парламентарните  партии  исто  така планираат централизирана распределба на средства и стоки за кампањата.
Помалите партии и независните  кандидати  се  пожалија  на  МНИ  на  ОБСЕ/ОДИХР  околу  недоволното финансирање.
МЕДИУМИ
Голем број медиумски куќи, поделени долж политичките линии, делуваат на мал рекламен пазар.
Телевизијата е главен извор на информации; тиражот на весниците е доста низок, додека растечката  пенетрација  на  Интернет  доведе до  значително  развивање  на  новински  сајтови (онлајн).
На 19. септември, Собранието ја укина радиодифузната такса за финансирање на јавниот  радиодифузер  Македонската  радиотелевизија  (МРТ),  Агенцијата  за  аудио  и аудиовизуелни  медиумски  услуги  (ААВМУ)  и  Македонската  радиодифузија  (МРД).
Од  1. октомври, овие институции ќе се финансираат само од државниот буџет.
Соговорниците на МНИ на ОБСЕ/ОДИХР изразија загриженост дека ваквото ограничување на финансирањето може да ја попречи  ААВМУ и дополнително да ја ослабне МРТ како јавен радиодифузер, поради можното политичко влијание/мешање.
Уставот гарантира слобода на изразувањето и забранува цензура.
ИЗ бара сите медиумски куќи да ги покриваат изборите на фер, балансиран и непристрасен начин, вклучително и на нивните веб-сајтови.
Од МРТ се бара да обезбеди бесплатен медиумски простор за  учесниците во изборниот натпревар, во ударните термини.
Нема да има жрепка за распоред на термините; редоследот ќе се определи врз основа на барањата поднесени од кандидатите.
Новинарското  Набљудувачка мисија за избори на ОБСЕ/ОДИХР  Страна: 8 поранешна југословенска Република Македонија, локални избори, 15 октомври 2017 Периодичен извештај (13 Септември – 29 Септември 2017) покривање на изборите од страна на МРТ е строго регулирано, како и поставувањето платени реклами во комерцијалните медиуми.
Почитувањето на законските барања од страна на медиумите го мери ААВМУ.
ААВМУ може да примени и санкции во случај на прекршувања и да го проследи случајот до надлежниот суд.
Од 7. август, АВМУ врши систематско следење на медиумите и ги објавува резултатите на својот веб-сајт секои 10 дена.
Досега, ААВМУ забележува дека главните медиумски куќи обезбедуваат побалансирано покривање отколку на претходните избори.
Неколку  национални  медиумски  куќи  активно  организираат  дебати  меѓу  кандидатите  за градоначалници во нивните општини.
Живи дискусии меѓу кандидатите и поддржувачите се одвиваат на социјалните медиуми.
На 21. септември, МНИ на ОБСЕ/ОДИХР го отпочна својот квантитативен  и  квалитативен  мониторинг  на  медиумите  на  материјалите  поврзани  со изборите на шест главни телевизиски канали и четири дневни весници.
ПРИГОВОРИ И ЖАЛБИ
ДИК, независните управни тела и судови се одговорни за постапување по предметите поврзани со изборите.
Извесен број соговорници на МНИ НА ОБСЕ/ОДИХР изразија загриженост околу  наводниот  недостиг  на  непристрасност  на  ДИК  и  судовите  што  постапуваат  по политички чувствителни предмети.
Партиите можат да ги обжалат одлуките на ОИК за отфрлање на кандидатските листи пред Управниот суд; сепак, другите одлуки и постапки на ОИК не се предмет на ревизија од страна на ДИК или судовите.
Гласачите можат да поднесат приговори до ДИК само во врска со избирачките списоци и прекршувањето на нивното право да гласаат.
Политичките субјекти можат  да  ги  оспорат  само  избирачките  списоци,  нерегуларностите  во  гласањето  и пребројувањето.
Додека одлуките на ДИК за поплаките и поништувањето на резултатите се предмет на РЕВИЗИЈА од Управниот суд, другите административни одлуки и постапки не се предмет на судска ревизија.
Приговорите  за  прекршувања  во  кампањата  не  се  под  мандатот  на  ДИК  и  се  сметаат  за кривични или граѓански прашања.
Споровите што се однесуваат на постапувањето на владата и јавните органи што ги кршат одредбите насочени кон разделување на државата и партијата и спречување  на  користењето  јавни  ресурси  за  кампања  се  под  надлежност  на  Државната комисија  за  спречување  на  корупцијата  (ДКСК).
ДКСК  има  примено  околу  15  приговори  Набљудувачка мисија за избори на ОБСЕ/ОДИХР  Страна: 9 поранешна југословенска Република Македонија, локални избори, 15 октомври 2017 Периодичен извештај (13 Септември – 29 Септември 2017) против  јавни  органи  за  раскинување  на  работниот  однос  на  јавни  функционери  во предизборието.
УЧЕСТВО НА НАЦИОНАЛНИТЕ МАЛЦИНСТВА
Меѓуетничките  односи  играат  улога  во  изборите,  особено  на  локално  ниво.
Прашањата поврзани со односите меѓу заедниците, како што се нацрт-законот за употреба на јазиците, фигурираат во кампањата заедно со специфичните локални прашања.
Кандидатите на листите главно го отсликуваат етничкиот состав на општината.
Сепак, во неколку случаи кандидатите се стремат да освојат гласови и преку етничките линии.
Во општините со етничко албанско мнозинство (мнозинство етнички Албанци), неколку етнички албански партии што се дел од владата се натпреваруваат меѓу себе (една против друга).
Партиите што ги претставуваат помалите етнички заедници имаат истакнато кандидати за градоначалници само во неколку случаи кога ваквите етнички групи се концентрирани во една општина, како што се етничките Турци во Центар Жупа или Ромите во Шуто Оризари.
На други места, тие поднесуваат листи кандидати за општинските совети.
Партиите од помалите заедници се пожалија на ОБСЕ/ОДИХР МНИ дека немаат член во ДИК и дека се недоволно застапени во локалната изборна администрација.
ГРАЃАНСКИ И МЕЃУНАРОДНИ НАБЉУДУВАЧИ
ИЗ предвидува граѓанските и меѓународните набљудувачи да имаат пристап кон сите фази од изборниот процес.
ДИК досега акредитираше четири граѓански организации како посматрачи, што ќе ја проценуваат работата на изборната администрација и ќе распоредат значителен број набљудувачи на денот на изборите.
Учесниците во изборниот натпревар исто така можат да акредитираат  свои  претставници.
За  разлика  од  граѓанските  набљудувачи,  партиските набљудувачи можат да поднесуваат приговори во сите фази од изборниот процес.
АКТИВНОСТИ НА МНИ НА ОБСЕ/ОДИХР
МНИ  на  ОБСЕ/ОДИХР  ја  започна  својата  работа  на  13  септември,  и  се  состана  со Претседателот, Премиерот, ДИК, други државни органи, како и претставници на политичките партии, медиумите, граѓанското општество, Мисијата на ОБСЕ во Скопје и со меѓународната заедница.
МНИ на ОБСЕ/ОДИХР оствари контакти со учесниците на изборите на сите нивоа.
Конгресот на локални и регионални власти на Советот на Европа има намера да распореди делегација за набљудување на денот на изборите.
НАБЉУДУВАЧКА МИСИЈА ЗА ИЗБОРИ
Поранешна Југословенска Република Македонија
Локални избори, Втор круг, 29 октомври 2017
ИЗЈАВА ЗА ПРВИЧНИТЕ НАОДИ И ЗАКЛУЧОЦИ
ПРВИЧНИ ЗАКЛУЧОЦИ
Вториот круг од општинските избори, на 29 октомври, беше конкурентен, а почитувањето на темелните слободи придонесе да се одржат демократски избори.
Кампањата беше куса и доста тивка,  а  партиите  се  бореа  за  поддршка  и  надвор  од  нивната  традиционална  база  на поддржувачи,  иако  повремено  се  користеше  агресивна  реторика.
Беа  пријавени  изолирани случаи на злоупотреба на административни ресурси и купување гласови.
Медиумите и натаму обезбедуваа  балансирано  покривање  на  учесниците,  но  ова  беше  засенето  од  негативните спотови  во  кампањата.
Денот  на  изборите  беше  севкупно  професионално  менаџиран,  иако работата на избирачките одбори во тек на пребројувањето можеше да биде подобрена.
Правната рамка, генерално земено, ги обезбедува темелните права и слободи и претставува солидна основа за спроведување демократски избори.
Повеќето одредби од Изборниот законик (ИЗ) важат за вториот круг.
Сепак, ИЗ не регулира јасно определени аспекти на процесот, намалувајќи ја кохерентноста на законската рамка за изборите.
Државната изборна комисија (ДИК) ја подобри транспарентноста на своето работење меѓу двата круга.
Сепак,  таа  не  испланира  соодветно  дополнителни  обуки,  едукација  на  гласачите  и финансиска поддршка за 10 општини со блокирани сметки.
Работата на Општинските изборни комисии  беше,  главно,  оценета позитивно.
Сепак,  беше  забележан  најмалку  еден  случај  на перципирана политичка пристрасност.
Системот за приговори за денот на изборите е централизиран.
ДИК ги разгледа и отфрли сите 46 приговори по првиот круг.
Иако не беше запазен законскиот рок од 48 часа, за сите случаи се расправаше  на  отворени  седници,  а  одлуките  се  објавуваа  онлајн,  што  придонесе  кон транспарентноста.
Сепак,  начинот  на  кој  се  постапуваше  по  многу  приговори  го  загрози владеењето на правото и гарантираниот процес, спротивно на обврските што произлегуваат од членството во ОБСЕ.
Управниот суд ги потврди сите одлуки на ДИК што беа обжалени.
Ажурирањето на избирачкиот список помеѓу двата круга не е предвидено со законот, што, како последица, ги лиши од можноста да го остварат правото на глас гласачите што во овој период наполнија 18 години.
Над 900 гласачи во казнените институции не можеа да го остварат своето избирачко право во обата круга, зашто немаа валидни лични документи.
Покрај ова, ДИК усвои одлука со која на гласачите што се наоѓаат на избирачкиот список, но чии лични документи беа истечени, не им беше дозволено да гласаат.
Вкупно 68 кандидати од 8 партии, како и 2 независни кандидати учествуваа во вториот круг; шест кандидати беа жени.
Кампањата стана динамична дури неколку дена пред вториот круг.
Стратегиите за кампања беа редизајнирани, а методите модифицирани за да се таргетираат неопределените гласачи.
Некои партии изразија загриженост околу тоа што премиерот вети владина поддршка за општините со градоначалници од владеачката коалиција.
Оваа постапка ја поткопа разделеноста на државата и партијата, спротивно на обврските што произлегуваат од членството во ОБСЕ.
Во  предизборието  пред  вториот  круг,  информативното  покривање  на  кампањите  беше ограничено,  но  порасна  во  последната  седмица.
На  приватните  медиуми,  во  платеното рекламирање доминираа двете најголеми партии, главно со негативен тон.
Делотворноста на одлучувањето по приговорите поврзани со медиумите, пред вториот круг беше поткопана со пропуштање на законските рокови од страна на судовите.
Денот на изборите беше генерално добро менаџиран.
Сепак, процедуралните неправилности воочени во тек на процесот на пребројување ја намалија позитивната оценка, а на повеќе од половината од набљудуваните избирачки места протоколите со резултатите не беа истакнати на увид на јавноста.
Сумирањето е оценето како ефикасно и транспарентно.
Тензии надвор од некои  избирачки  места,  поради  присуството  на  партиски  активисти  беа,  воочени  во  две општини; некои случаи на притисок врз гласачите, како и неколку случаи на купување гласови, беа проследени до органите.
По завршувањето на гласањето, владеачката коалиција го поздрави изборниот  процес,  додека  главната  опозициона  партија  изјави  дека  нема  да  ги  признае изборните резултати поради наводните широко распространети неправилности пред и на денот на изборите.
ПРЕЛИМИНАРНИ НАОДИ Предисторија и настани по првиот круг на изборите Првиот круг од изборите се одржа на 15 октомври.
Градоначалниците се избрани во два круга со мнозински модел, а советниците се избраа во еден круг со пропорционален систем.
Државната изборна комисија (ДИК) ги објави конечните резултати од првиот круг на 24 октомври и покажа тесна разлика околу бројни градоначалнички места.
Четириесет и шест градоначалници се избрани во првиот круг.
Од нив, 38 се од Социјалдемократскиот сојуз на Македонија (СДСМ), 3 од Внатрешната македонска револуционерна организација – Демократска партија за македонско национално единство (ВМРО-ДПМНЕ), 2 од Демократската унија за интеграција (ДУИ), 1 од Демократската партија на Турците во Македонија (ДПТМ) и 2 независни; од избраните, три се жени.
По првиот круг, во општините каде изборите се прогласени за конечни, се случи мирен пренос на власта.
Вториот круг избори за градоначалници беше распишан за 29 октомври во 35 општини, што опфати 70 кандидати, вклучувајќи два независни.
Од нив, шест беа жени.
Пред вториот круг, Алијансата на Албанците (АА) објави нова коалиција со Движењето БЕСА (БЕСА), додека СДСМ ја повтори поддршката за ДУИ.
Приговори и жалби по првиот круг Правната рамка предвидува централизиран процес за приговори за денот на изборите, при што ДИК  одлучува  за  предметите  поднесени  само  од  учесниците  во  изборите,  а  во  однос  на неправилности во гласањето, пребројувањето и сумирањето на резултатите.
Овие одлуки на ДИК може да се обжалат пред Управниот суд.
Учесниците во изборите имаат право да поднесат приговори во рок од 48 часа по објавувањето на прелиминарните резултати.
Сепак, ДИК најави унифициран краен рок, не земајќи го предвид фактичкото време кога секоја Општинска изборна комисија (ОИК) ги објави своите резултати.
Ова значително го скуси рокот за некои приговори и  го  поткопа  правото  да  се  бара  делотворен  правен  лек.
Покрај  ова,  непотребно  строгите одредби  бараат  ДИК  да  ги  поништи  резултатите  од  избирачкото  место  во  случај  на процедурални неправилности, вклучувајќи ги и помалите.
ДИК прими  46 приговори по изборниот ден од првиот круг, од  кои најголем дел поднесе најголемата опозициона коалиција.
Повеќето се однесуваа на помали неправилности, додека сите бараа поништување на резултатите на избирачки места.
ДИК ги одби сите приговори, при што членовите решаваа долж политичките линии, спротивно на барањето за непристрасност.
Иако  многу  случаи  беа  испитувани  суштествено,  темелноста  варираше.
Во  некои  случаи, основите за отфрлање беа неразумни, а во некои недостасуваше јасна и солидна правна основа.
За  неколку  случаи  разгледувањето  беше  ускратено  на  техничка  основа,  спротивно  на меѓународната добра пракса.
Начинот  на  кој  се  постапуваше  по  многу  приговори  го  загрози  владеењето  на  правото  и гарантираниот процес, спротивно на обврските што произлегуваат од членството во ОБСЕ.
Иако не беше запазен рокот од 48 часа, ДИК за сите предмети решаваше на отворена седница, а приговорите  и  одлуките  беа  веднаш  објавени  на  веб-сајтот  на  ДИК,  што  придонесе  кон транспарентноста.
Дваесет и осум одлуки на ДИК беа обжалени пред Управниот суд, речиси сите во рамки на рокот од 24 часа.
Како генерално правило, Управниот суд не одржува јавни седници, што ја ограничува  транспарентноста  на  решавањето  на  изборните  спорови.
Сепак,  судот  одржа отворени  седници  за да  даде  информации  за  предметите,  како  што  бара  ИЗ;  одлуките  беа донесени во рокот од 48 часа и веднаш објавувани.
Сите жалби беа одбиени, што ги остави поткрепените  случаи  без  делотворен  правен  лек.
Севкупно,  роковите  за  поднесување  и постапување  по  постизборните  приговори  се  неразумно  куси,  спротивно  на  меѓународната добра пракса.
Законска рамка Законската  рамка  ги  обезбедува  темелните  права  и  слободи,  вклучувајќи  ја  заштитата  на малцинските  права,  и  генерално  претставува  солидна  основа  за  спроведување  демократски избори.
Повеќето одредби на ИЗ се применуваат во вториот круг; сепак, ИЗ не регулира јасно определени аспекти на процесот, што ја намалува кохерентноста на изборното законодавство.
Тука  спаѓа  отсуството  на  одредби  за  можноста  за  ажурирање  на  избирачкиот  список,  за пријавите за гласање во домот, за распределбата на билборди и место за плакати, како и за акредитацијата на набљудувачите.
Изборна администрација Изборите во вториот круг ги администрираше ДИК, 35 ОИК лоцирани во општините каде се одржа втор круг и 1517 Избирачки одбори (ИО).
Секретаријатот на ДИК ги идентификува ИО и ОИК на кои им беше потребна дополнителна обука за тоа како да се пополнуваат протоколите за резултатите.
Сепак, обуките обезбедени од ДИК не беа спроведени на национално ниво, а набљудуваните обуки беа оценети како недоволни од НМИ на ОБСЕ/ОДИХР.
Покрај ова, како и во првиот круг, ДИК не ги разработи подробно процедурите на ОИК за коригирање грешки во протоколите, а на нејзините упатства до комисиите на пониско ниво им недостигаше јаснотија.
Позитивно е што шест ОИК организираа дополнителна обука за персоналот на ИО на сопствена иницијатива.
Во тек на пребројувањето за обете рунди, валидноста на гласачките ливчиња се утврдуваше согласно  одлука  на  ДИК.
Во  спротивност  со  ИЗ,  таа  бараше  ИО  да  поништат  определени гласачки ливчиња на кои намерата на гласачот била јасна.
Ова, дополнително на немањето одредби за ненамерно оштетени и празни гласачки ливчиња, придонесе да има значителен број неважечки ливчиња.
Трошоците  на  администририрање  на  изборите  ги  сносат  општинските  власти,  освен  кога сметката на општината е блокирана со судска одлука.
Во вакви случаи, финансирањето го обезбедува државниот буџет, врз основа на трошоците на претходните избори.
Сепак, ДИК не префрли средства навремено, што остави 10 ОИК во финансиски тешкотии.
Седум ОИК ја информираа НМИ на ОБСЕ/ОДИХР дека тие ги финансирале изборите од лични средства на своите членови.
ДИК ја подобри својата транспарентност меѓу двата круга со тоа што ги објавуваше седниците и нивната агенда однапред и објавуваше некои одлуки за неодамнешните седници онлајн.
Сепак, ДИК и натаму донесуваше некои одлуки на затворени седници.
Работата на ОИК беше главно оценета  позитивно  од  страна  на  НМИ  на  ОББСЕ/ОДИХР.
Сепак,  најмалку  еден  случај  на перципирана  политичка  пристрасност  беше  забележан  во  предизборието  на  вториот  круг.
Спотовите за едукација на гласачите се зголемија во последната седмица пред изборите; сепак, севкупните напори на ДИК да допре до избирачите беа минимални.
Регистрација на гласачите Нема законски одредби за ажурирање на избирачкиот список меѓу двата круга, што во суштина ги лиши од правото на глас гласачите што беа исклучени од избирачкиот список зашто имале истечени документи за идентификација (лична карта) и кои наполниле 18 години во тој период, што  е  во  спротивност  со  обврските  што  произлегуваат  од  членството  во  ОБСЕ.
ДИК  ја информира  НМИ  на  ОБСЕ/ОДИХР  дека  над  900  гласачи  во  затворските  установи  не  биле вклучени во списоците, зашто немале важечки лични карти и не можеле да гласаат во ниеден круг.
Покрај ова, бидејќи нема одредби за организирање гласање во болниците, установите за долготрајна нега и старечките домови, тие гласачи беа, исто така, лишени од можноста да го остварат правото на глас.
На 25 октомври, ДИК усвои одлука со која гласачите што беа на избирачкиот список, но чии лични карти истекоа меѓу двата круга не можеа да гласаат.
ДИК апелираше овие гласачи да ги обноват своите документи пред вториот круг.
Опкружување и финансирање на кампањите Официјалниот период на кампања за вториот круг започна на 16 октомври и заврши на 27 октомври на полноќ.
Генерално мирната атмосфера покажана во тек на првиот круг генерално продолжи во вториот круг.
Кандидатите ги водеа кампањите слободно и без ограничувања.
НМИ на ОБСЕ/ОДИХР исто така набележа бројни конкретни наводи за притисок врз гласачите, заплашување  и  купување  гласови  од  различни  партии;  неколку  беа  кредибилни.
Неколку кривични пријави беа поднесени до Јавното обвинителство24.
Кампањата стана динамична само неколку дена пред вториот круг.
Стратегиите за кампања беа централно редизајнирани, но за разлика од претходно, на кандидатите им беше дадена поголема автономија  локално.
Севкупно,  кампањите  се  фокусираа  на  директна  комуникација  и интеракција со гласачите лице в лице.
Кандидатите и натаму користеа официјални ФБ страници за водење кампањи, но сепак во помал степен во споредба со првиот круг.
Покрај ова, некои кандидати се фокусираа на населбите каде излезноста беше особено ниска во тек на првиот круг.
Реториката на кампањата беше поинтензивна, а повремено и агресивна, во областите каде живеат етнички Албанци, во споредба со општините со кандидати од СДСМ и од ВМРО-ДПМНЕ.
Соговорниците  на  НМИ  на  ОБСЕ/ОДИХР  забележаа  дека  вториот  круг  беше поконкурентен,  со  партии  што  бараа  гласови  и  надвор  од  нивната  традиционална  база  на поддржувачи.
Жените  кандидати  што  се  сретнаа  со  МНИ  на  ОБСЕ/ОДИХР  не  изразија загриженост околу еднаквите можности за водење кампања.
Во тек на кампањата за вториот круг, имаше само неколку големи митинзи, на кои често беше присутно националното раководство на партиите.
Премиерот, повремено во своето официјално својство, се обраќаше на електоратот на митинзите на СДСМ и го користеше Твитер за да испраќа пораки од кампањите.
Тој промовираше инклузивност, локален развој и интеграција во Европската Унија и НАТО.
Некои партии изразија загриженост околу тоа што премиерот ветува  владина  поддршка  за  општините  со  градоначалник  од  СДСМ  или  од  ДУИ.
Овие постапки  ја  поткопаа  разделеноста  на  државата  и  партијата,  спротивно  на  обврските  што произлегуваат од членството во ОБСЕ.
Плафонот за расходи во кампањата беше ист како и за првиот круг.
Два прелиминарни извештаи се бараат од учесниците пред првиот круг, иако немаше санкции за оние што не ги поднесоа навремено.
Третите  прелиминарни  извештаи  за  финансирање  на  кампањите  требаше  да  се поднесат на 28 октомври, а само четири учесници го исполнија ова барање, намалувајќи ја транспарентноста на процесот.
Сите поднесени извештаи се објавуваа на веб-сајтот на ДИК по приемот.
Медиуми Во предизборието на вториот круг, НМИ на ОБСЕ/ОДИХР вршеше мониторинг на медиумите, главно фокусиран на  исходот од првиот круг,  со ограничено известување за кампањата во вториот  круг.
Информативното  покривање  посветено  на  учесниците  се  зголеми  дури  во последната  седмица  од  кампањата.
Како  што  бара  ИЗ,  јавниот  радиодифузер  обезбеди  за учесниците  бесплатно  време  на  емитување  во  ударни  термини;  петмина  кандидати  ја искористија  оваа  можност.
Како  и  во  првиот  круг,  медиумскиот  мониторинг  на  НМИ  на ОБСЕ/ОДИХР укажа дека јавниот радиодифузер ги покриваше сите учесници на балансиран начин и со неутрален тон.
Тој посвети 25 проценти од информативното покривање на СДСМ, 24 проценти на ВМРО-ДПМНЕ, 20 проценти на ДУИ, 15 проценти на БЕСА и 9 проценти на АА.
Приватните  канали  посветија  40  проценти  од  информативното  покривање  на  СДСМ,  35 проценти на ВМРО-ДПМНЕ, 9 проценти на ДУИ, 9 проценти на АА, 4 проценти на БЕСА и 2 проценти  на  ДПА.
Голем  број  платени  рекламни  пораки,  негативни  по  тон,  беа  главно користени од ВМРО-ДПМНЕ, а повремено и од СДСМ.
На  различни  радиодифузни  медиуми  се  организираа  дебати  меѓу  кандидатите  за градоначалници во нивните општини.
Севкупно, на осум дебати домаќин беше јавниот канал, МТВ1, како и приватниот канал, Канал 5, меѓу кандидатите на СДСМ и ВМРО-ДПМНЕ; не се одржаа дебати со кандидатите етнички Албанци и со независните.
Агенцијата за аудио и аудио-визуелни медиумски услуги (ААВМУ) поведе две прекршочни постапки  против  некои  радиодифузери  во  тек  на  вториот  круг.
Случаите  за  однесуваат  на кршење  на  одредбите  од  ИЗ  за  лимитите  за  платено  политичко  рекламирање  и  за неизбалансирано известување.
Основниот суд донесе одлуки во два случаи од првиот круг, пресудувајќи казни пониски од пропишаните во ИЗ.
Обете беа обжалени од ААВМУ врз основа на недоволноста на казните.
Судовите допрва треба да решаваат за ова во жалбена постапка.
Делотворноста на судското решавање на приговорите поврзани со медиумите пред вториот круг беше поткопана со тоа што судовите ги пропуштаа законските рокови.
Граѓански и меѓународни набљудувачи Сите  акредитирани  граѓански  групи  набљудувачи  ги  продолжија  своите  активности  на набљудување,  вклучувајќи  и  распоредување  набљудувачи  за  вториот  круг.
И  покрај отсуството на законски одредби за вториот круг, ДИК дозволи поднесување нови листи на набљудувачи за веќе акредитираните организации.
Денот на изборите Гласањето претходниот ден и на денот на изборите беше севкупно добро менаџирано.
Сепак, процедуралните  неправилности  воочени  во  тек  на  процесот  на  пребројување  ја  намалија позитивната оценка.
НМИ на ОБСЕ/ОДИХР е запознаена со пет случаи поведени од полицијата, за гласачи што ги фотографираат своите гласачки ливчиња; два случаи на купување гласови беа проследени до органите.
Беше забележано робусно полициско присуство околу избирачките места во некои општини.
Набљудувачите од партиите и граѓанските организации беа присутни на  92,  односно  54  проценти  од  набљудуваните  избирачки  места.
Во  53  проценти  од набљудуваните места, со ИО претседаваа жени, а севкупно женските членови на комисиите беа во мнозинство.
Гласањето претходниот ден, на 28 октомври, беше позитивно оценето во сите 9 затвори и во 40 од  44  набљудувани  гласања  дома.
Негативната  оценка  на  набљудувачите  се  должеше  на компромитираната тајност на гласањето и отсуството на гласачка кутија.
На  денот  на  изборите,  отворањето  беше  оценето  позитивно  на  44  од  набљудуваните  45 избирачки места.
Беше воочен извесен број помали процедурални неправилности, што не се одразија на интегритетот на процесот.
Сепак, во пет случаи не беа пополнети протоколите, а во една општина бројот на регистрирани гласачи отпечатен на протоколот беше неточен; од ДИК беше побарано веднаш ја поправи грешката.
Гласањето беше позитивно оценето во 97 проценти од извршените набљудувања.
Сепак, тензии надвор од некои избирачки места поради присуството на партиски активисти беа воочени во две општини.
Набљудуваните  процедурални  неправилности  опфаќаа  семејно  гласање  (6 проценти), компромитирана тајност на гласањето (2 проенти) и партиски набљудувачи што го пречекоруваат својот мандат (2 проценти).
ДИК посоветува три ОИК како да одговорат на разновидни неправилности.
Избирачките места се затворија на време и повеќето ИО ги почитуваа процедурите за затворање.
Сепак,  пребројувањето  беше  негативно  оценето  во  8  од  44  извршени  набљудувања.
Во  14 случаи, ИО не го утврди правилно бројот на гласачи што гласале, а во 9 случаи тие не ги преброија неискористените гласачки ливчиња.
Педесет и четири проценти од ИО не ги истакнаа протоколите со резултатите на јавен увид, што ја поткопа транспарентноста.
Сумирањето на резултатите беше ефикасно и транспарентно во сите 35 набљудувани ОИК.
Централизираниот систем за менаџирање на резултатите функционираше соодветно во сите освен една ОИК.
Сепак, во 16 ОИК, беше поправен извесен број протоколи за резултати од ИО што содржеа нумерички грешки, што укажува на недоволна обука како да се пополнуваат.
Во шест ОИК беа поднесени приговори за ова прашање.
ДИК почна да ги објавува прелиминарните резултати по избирачко место бргу по затворањето на избирачките места.
Беше објавена излезност од 51,92 проценти.
Иако СДСМ и ДУИ го поздравија  изборниот  процес,  ВМРО-ДПМНЕ  изјави  дека  нема  да  ги  признае  резултатите, поради наводно широко распространети неправилности пред и на денот на изборите.
ИНФОРМАЦИИ ЗА МИСИЈАТА И БЛАГОДАРНОСТ Скопје, 30 октомври 2017 – Изјавата за прелиминарните наоди и заклучоци е резултат  на набљудувањето на Мисијата за набљудување на изборите (НМИ) распоредена од Канцеларијата на ОБСЕ за демократски институции и човекови права (ОБСЕ/ОДИХР).
Оценувањето беше спроведено за да се определи дали изборите ги почитуваа обврските што произлегуваат од членството во ОБСЕ, другите меѓународни обврски и стандардите за демократски избори, како и националното законодавство.
Амбасадорката Одри Гловер е шеф на Мисијата за набљудување на изборите на ОБСЕ/ОДИХР, распоредена од 13 септември.
ОБСЕ/ОДИХР ја усвои Декларацијата од 2005 за принципите за меѓународно набљудување на изборите.
Оваа  Изјава  за  прелиминарни  наоди  и  заклучоци  се  дава  пред  завршувањето  на изборниот  процес.
Завршната  оцена  на  изборите  ќе  зависи,  делумно,  од  водењето  на преостанатите  фази  на  изборниот  процес,  вклучувајќи  го  постапувањето  по  евентуалните поплаки и жалби поднесени по денот на изборите.
ОБСЕ/ОДИХР ќе издаде сеопфатен финален извештај,  вклучувајќи  препораки  за  потенцијални  подобрувања,  околу  осум  седмици  по завршувањето на изборниот процес.
За вториот круг на изборите, НМИ на ОБСЕ/ОДИХР опфати 17 експерти во главниот град и 17 долгорочни набљудувачи и 88 краткорочни набљудувачи, распоредени низ целата земја.
На денот на изборите, беа распоредени 126 набљудувачи, повлечени од 25 земји – членки на ОБСЕ.
Набљудувачите сакаат да се заблагодарат на властите на земјата-домаќин за поканата да ги набљудуваат изборите и на Државната изборна комисија за нејзината помош.
Тие, исто така, сакаат да ја изразат својата благодарност до другите државни институции, политички партии и организации  на  граѓанското  општество  и  претставници  на  меѓународната  заедница  за соработката.
ОБСЕ - Канцеларија за демократски институции и човекови права
Набљудувачка мисија за избори
поранешна југословенска Република Македонија
Предвремени парламентарни избори, 11 декември 2016
ПЕРИОДИЧЕН ИЗВЕШТАЈ
3 – 21 ноември 2016
25 ноември 2016
КРАТОК ОСВРТ
По политичка криза која трае веќе две години, главните политички сили се договорија да го распуштат Собранието по втор пат годинава.
Предвремени парламентарни избори се распишани за 11 декември.
На 3 ноември, Канцеларијата за демократски институции и човекови  права  на  ОБСЕ  (ОБСЕ/ОДИХР)  воспостави  Набљудувачка  мисија  за  избори (НМИ) за набљудување на овие избори.
Изборната  правна  рамка  беше  значително  изменета  во  2015  година.
Дополнителните промени во 2016 година воведоа времени механизми за политички надзор на изборниот процес, вклучително и барање за граѓаните со „сомнителни“ податоци во избирачкиот список активно да се регистрираат за овие избори, како и формирање на Привремена комисија за надзор на медиуми.
Официјалните  седници  на  Државната  изборна  комисија  (ДИК)  досега  беа  отворени  за набљудувачите  и  медиумите.
Меѓутоа,  ДИК  често  одржуваше  и  затворени  работни седници  на  кои  предмет  на  дискусија  беа  суштински  прашања.
Најголемиот  дел  од Општинските изборни комисии се оперативни и подготовките за изборите се во тек, иако некои од нив се соочуваат со недостаток од соодветни простории и опрема.
Впечатокот е дека  изборната  администрација  ги  почитува  одредбите  за  правична  застапеност  на етничките групи и половите.
Бројот  на  прелиминарно  регистрирани  гласачи  за  овие  избори  е  1.784.524.
Поради изразената недоверба во точноста на избирачкиот список на претходните избори, ДИК ја доби  задачата  за  одржување  на  избирачкиот  список.
Таа  го  прегледа  списокот  преку вкрстена проверка на различни бази на податоци, како и со спроведување на теренски проверки.
Согласно мандатот кој ѝ е даден на Комисијата со новите измени и дополнувања на  Изборниот  законик,  ДИК  избриша  28.341  гласови  од  списокот  кои  не  се пререгистрирале.
И покрај некои критики во однос на теренските проверки, голем број соговорници на НМИ на ОБСЕ/ОДИХР сметаат дека довербата на јавноста во избирачкиот список е зголемена, бидејќи досегашниот процес на проверка резултирал со ограничен број барања за корекции.
ДИК одобри 20.629 апликации за гласање во странство.
Голем број од апликациите беа поднесени од иста адреса на електронска пошта.
Некои политички партии ѝ соопштија на НМИ  на  ОБСЕ/ОДИХР  дека  им  помагале  на  гласачите  во  пополнувањето  на  нивните апликации.
ДИК регистрираше, на генерално инклузивен начин, 58 кандидатски листи поднесени од страна на 6 политички партии и 5 коалиции.
Барањето за 40-процентна родова застапеност на  листите  е  испочитувано.
Листите  на  двата  главни  учесници  во  изборниот  процес вклучуваат  претставници  од  помалите  етнички  заедници,  некои  со  добри  изгледи  за  победа.
Неколку  опозициски  партии  ја  најавија  намерата  дека  ќе  бараат  гласови  од заедницата на етничките Албанци.
Повеќето политички партии започнаа со мобилизирање на своите избирачки тела пред почетокот на официјалната кампања на 21 ноември.
Предизборната атмосфера е генерално мирна, со забележани мал број на изолирани инциденти.
НМИ на ОБСЕ/ОДИХР беше известена за случаи на наводни притисоци врз вработените во јавната администрација да поддржат одредена политичка партија.
Јавните медиуми се обврзани рамномерно да известуваат за сите изборни кандидати, да отстапат  простор  за  бесплатно  емитување  и  да  организираат  дебати.
Значителните медиумски  реформи  предвидени  со  Пржинскиот  договор  сè  уште  не  се  договорени.
Соговорниците на НМИ на ОБСЕ/ОДИХР изразија загриженост за широко застапената самоцензура  како  резултат  на  политичкиот  притисок  врз  медиумите  и  случаите  на провокации и вербални напади врз новинарите.
На 7 ноември, НМИ на ОБСЕ/ОДИХР започна со квалитативно и квантитативно следење на медиумите.
Две истакнати граѓански организации, МОСТ и ЦИВИЛ, ги набљудуваат овие избори.
МОСТ планира да спроведе и паралелно сумирање на гласовите.
ВОВЕД
На официјална покана, Канцеларијата за демократски институции и човекови права на ОБСЕ (ОБСЕ/ОДИХР)  на  3  ноември  воспостави  Набљудувачка  мисија  за  избори  (НМИ)  за набљудување на предвремените парламентарни избори на 11 декември.
НМИ, на чело со Тана де Зулуета, ја сочинува главен тим од 14 члена, со седиште во Скопје, и 20 долгорочни набљудувачи (ДН) кои беа распоредени низ целата земја на 9 ноември.
Членовите на Мисијата се избрани од 22 земји-учеснички на ОБСЕ.
Од земјите-учеснички беше побарано да испратат 300 краткорочни набљудувачи (КН) за набљудување на дејствијата на денот на изборите.
ПОЗАДИНА И ПОЛИТИЧКИ КОНТЕКСТ
По предвремените парламентарни избори во 2014 година, шест политички партии и коалиции влегоа во составот на Собранието, по што беше формирана Влада од страна на Внатрешната македонска револуционерна организација – Демократска партија за македонско национално единство (ВМРО-ДПМНЕ) со 61 пратеник и Демократската унија за интеграција (ДУИ) со 19 пратеници.
Опозицијата ја сочинуваа Социјалдемократскиот сојуз на Македонија (СДСМ), со 34 пратеници, и Демократската партија на Албанците (ДПА), со 7 пратеници.
Националната демократска преродба и Граѓанската опција за Македонија (ГРОМ) имаа по еден пратеник.
Опозицијата тврдеше дека изборите од 2014 година не се легитимни и реши привремено да ја бојкотира работата на Собранието.
Политичката криза се влоши во февруари 2015 година, со т.н.
„скандал  со  прислушување“  кога  беа  објавени  компромитирачки  прислушкувани разговори, кои наводно укажуваат на вмешаност од страна на владини и јавни службеници во корупција, изборна измама и злоупотреба на власта, што доведе до серија масовни протести.
На 2 јуни, како дел од Пржинскиот договор, предвремени парламентарни избори беа првично распишани за 24 април 2016 година.
Изборите беа подоцна одложени за 5 јуни со образложение дека не се исполнети клучните услови, имено прочистување на избирачкиот список, реформи во медиумите и одвојување на партиските од државните активности.
Пред закажаните избори, опозицијата најави бојкот и, од четирите  потписници  на  Пржинскиот  договор,  само  ВМРО-ДПНМЕ  поднесе  кандидатски листи.
На 25 мај, Уставниот суд го прогласи распуштањето на Собранието за неуставно и изборите закажани за 5 јуни беа откажани.
На  20  јули,  со  посредство  на  Европската  Унија  и  Соединетите  Држави,  четирите  главни политички партии постигнаа нов договор.
Во него беа нагласени два услови за одржување избори:  подобрување  на  точноста  на  гласачкиот  список  и  јакнење  на  правната  рамка  за медиумите.
На 31 август, четирите партии најавија дека се исполнети условите за „кредибилни избори“ и изборите беа закажани за 11 декември.
На 17 октомври, по двегодишна политичка криза, Собранието беше распуштено по втор пат годинава.
ИЗБОРЕН СИСТЕМ И ПРАВНА РАМКА
Од 120 до 123 пратеници во Собранието ќе се избираат со четиригодишен мандат според пропорционалниот изборен модел со затворени листи.
Дваесет пратеници ќе се избираат во секоја од 6-те изборни единици во земјата, додека до три пратеници може да се избираат од една изборна единица надвор од земјата.
Изборниот законик дозволува отстапувања од до пет проценти од вкупниот број на регистрирани гласачи во изборните единици во земјата.
На 25 октомври, партијата Унитети го оспори одржувањето на изборите пред Уставниот суд  со образложение дека во изборната единица 6 има отстапување од 5,65%.
Судот сè уште не одлучил по ова прашање.
Парламентарните избори се регулирани со голем број правни документи, меѓу кои Уставот, Изборниот законик, Законот за политички партии, Законот за финансирање на политички партии,  одредби  од  Кривичниот  законик,  Законот  за  медиуми  и  Законот  за  аудио  и аудиовизуелни медиумски услуги, како и прописи усвоени од страна на Државната изборна комисија (ДИК).
Правната  рамка  беше  значително изменета  во  2015  година  како  резултат  на  Пржинскиот договор.
Заедничкото мислење на ОБСЕ/ОДИХР и Венецијанската конвенција на Советот на Европа за Изборниот законик од 2016 година заклучи дека многу од претходните препораки се исполнети, особено оние кои се однесуваат на начелото на еднаквост на гласот при гласањето во странство, составот и надлежностите на ДИК, еднакви услови за застапеност во медиумите во текот на изборниот период, зајакнување на известувањето за финансирањето на партиите и изборните кампањи и ревизијата, подобрување на механизмите на заштита за одвојување на  државата од партијата и воведување рокови за судовите да одлучуваат за изборни спорови.
Меѓутоа, во него се препорачува Изборниот законик целосно да биде прегледан заради негово внатрешно  усогласување  и  усогласување  со  други  релевантни  закони,  додека  некои долготрајни проблеми треба дополнително да се разгледаат, како оние кои се однесуваат на регистрација на кандидати и водење кампања.
Дополнителните промени на Изборниот законик во  јули  2016  година  вклучуваат  одредби  применливи  само  на  претстојните  избори.
Тие вклучуваат формирање Привремена комисија за надзор на медиуми и барање за граѓаните со „сомнителни“ податоци во избирачкиот список активно да се регистрираат за овие избори.
ИЗБОРНА АДМИНИСТРАЦИЈА
Изборите се спроведуваат од страна на Државната изборна комисија (ДИК), 80 Општински изборни  комисии  (ОИК)  и  3.480  Избирачки  одбори  (ИО).
Дополнителни  46  ИО  се воспоставуваат во дипломатско-конзуларни претставништва за гласање надвор од земјата.
ДИК  е  составена  од  девет  члена:  тројца  назначени  од  владејачките  партии;  тројца  од опозициските  партии  и  тројца  независни  експерти  избрани  по  пат  на  јавен  оглас.
Претседателот  и  заменикот  се  избираат  од  редовите  на  непартиските  членови.
ДИК ангажираше  привремен  правен  и  ИТ  персонал  назначен  од  четирите  политички  партии.
Работата на ДИК е поддржана од 34 постојани регионални канцеларии.
ОИК се составени од пет члена, избрани по случаен избор од страна на ДИК, од редовите на вработените  во  државната  и  општинската  администрација.
Додека  повеќето  ОИК  се оперативни и подготовките за изборите се во тек, некои од нив се соочуваат со недостаток од соодветни простории и опрема.
ИО се составени од пет члена – тројца по случаен избор од редовите на вработените во јавната администрација и два члена – именувани од главните владејачки и опозициски партии.
Изборниот законик овозможува правична застапеност на етничките групи и на половите во телата на изборната администрација.
Впечатокот е дека овие барања се исполнети од страна на ОИК и ИО.
Од деветте члена на ДИК, две се жени и тројца се припадници на албанската националност.
Официјалните седници на ДИК беа отворени за набљудувачите и медиумите.
Меѓутоа, ДИК одржуваше и затворени работни сесии на кои дискутираше за суштински прашања по кои треба да се одлучува на јавни седници.
Одлуките на ДИК беа главно усвоени едногласно, иако членовите  често  влегуваа  во  долги  процедурални  дискусии.
Одлуките  беа  навремено објавувани  на  веб-страницата  на  ДИК.
Обврската  за  јавно  објавување  на  записниците  од седниците на ДИК во рок од 48 часа не се почитуваше доследно.
ДИК подготви материјали за обука за ОИК и ИО.
Обуки за ИОК беа организирани во јуни и јули, а во тек е втората рунда на обуки.
Обуката која ја набљудуваше НМИ на ОБСЕ/ОДИХР беше позитивно оценета од страна на учесниците и граѓанското општество.
РЕГИСТРАЦИЈА НА ГЛАСАЧИ
Сите граѓани со наполнети 18 години живот имаат право на глас, освен ако тоа не им е одземено со правосилна судска одлука.
Регистрирањето на гласачите е пасивно, со исклучок на гласачите кои привремено престојуваат во странство, кои мора да се регистрираат активно.
Избирачките права се дадени на лица кои имаат постојано живеалиште во земјата, и кои поседуваат  валидна  лична  карта  или  пасош.
ДИК  ја  има  одговорноста  за  одржување  на избирачкиот список врз основа на податоци извлечени од матичната евиденција на граѓаните и регистрите  на  населението.
За  овие  избори,  заклучно  со  18  ноември,  регистрирани  се 1.784.524 гласачи, како и 20.629 гласачи во странство.
Долгогодишната  недоверба  во  точноста  на  избирачкиот  список  беше  присутна  и  на претходните избори, со обвинувања за разни нелегални записи на податоци.
ДИК доби задача да го прегледа изборниот список преку вкрстена проверка на различни бази на податоци од 11 институции, како и со спроведување на теренски проверки кои беа набљудувани од четирите главни политички партии.
На 26 април, ДИК извести за 44.308 гласачи заведени на адреси на кои постојат повеќе од 20 регистрирани гласачи или на кои се регистрирани гласачи со повеќе од 6 презимиња.
По проверките на терен кои следуваа, од 39.502 гласачи со „сомнителна регистрација“ беше побарано активно да се пререгистрираат.
На 13 ноември, ДИК одлучи да избрише 28.341 гласач од списокот кои не се пререгистрирале.
И покрај некои критики во однос на теренските проверки, голем број соговорници на НМИ на ОБСЕ/ОДИХР сметаат дека довербата на јавноста во избирачкиот список е зголемена, бидејќи досегашниот процес на проверка резултирал со ограничен број барања за корекции.
Гласачите може да побараат регистрација или промена на податоците во Изборниот список во регионалните канцеларии на ДИК во текот на целата година.
Во изборните години, гласачите можат исто така да ги проверат нивните податоци во текот на периодот за јавниот увид (годинава тој период беше од 28 октомври до 11 ноември).
И покрај законската одредба, регионалните канцеларии на ДИК не прикажаа отпечатени избирачки списоци, па гласачите можеа да ги проверат своите лични податоци само на компјутерите во канцелариите на ДИК или на интернет.
Вкупно 10.274 гласачи ги посетиле канцелариите на ДИК, иако бројот на побарани корекции беше низок.
ДИК ги извести гласачите за резултатите од нивните барања единствено  преку  електронска  пошта,  како  што  е  законски  предвидено.
Како  резултат, гласачите кои немаа адреса на електронска пошта не беа известени.
По истекот на периодот на јавен увид, ДИК има обврска да достави копии од прелиминарните избирачки списоци до учесниците во изборниот процес.
Тоа беше сторено со задоцнување од два дена поради внатрешни несогласувања околу форматот на податоците.
Учесниците во изборниот процес може да побараат корекции најдоцна до 23 ноември.
ДИК одобри 20.629 од 21.029 апликации за гласање во странство.
Голем број апликации беа поднесени од иста адреса на електронска пошта.
Некои од политичките партии ја известија НМИ на ОБСЕ/ОДИХР дека им помагале на гласачите во пополнувањето на апликациите.
Во апликациите на интернет гласачите требаше да се изјаснат за нивната етничка припадност, што, според ДИК, било неопходно заради печатење на изборните материјали на јазиците на малцинствата.
Гласачите кои не се регистрирале може да гласаат во земјата на гласачкото место на последната адреса на живеење.
РЕГИСТРАЦИЈА НА КАНДИДАТИ
Секој  што  има  право  на  глас  може  да  биде  кандидат,  освен  оние  кои  биле  осудени  со правосилна судска одлука на повеќе од шест месеци затвор и кои нецелосно ја отслужиле казната.
Законот, исто така, определува низа владини позиции и позиции поврзани со владата кои се неспоиви со кандидатурата.
Кандидатите  може  да  бидат  номинирани  од  страна  на  политичките  партии,  коалиции  на политички партии, или од група на избирачи.
Кандидатските листи поднесени од страна на група  избирачи  треба  да  обезбедат  најмалку  1.000  потписи,  со  поддршка  од  гласачи  кои живеат во соодветната изборна единица.
Согласно претходната препорака на ОБСЕ/ОДИХР, избирачот  сега  може  да  ја  даде  својата  поддршка  на  повеќе  од  еден  кандидат,  меѓутоа, потписите мора да се собираат пред регионалните претставници на ДИК.
Регистрацијата на кандидатите беше генерално инклузивна.
До истекот на законскиот рок на 11 ноември, ДИК регистрираше 6 политички партии и 5 коалиции со вкупно 1.092 кандидати на 58 листи.
Согласно зголемената квота за поголема застапеност на жените, 41 процент од кандидатите се жени, иако само четири жени се на врвот на листите.
ИЗБОРНА КАМПАЊА И ФИНАНСИРАЊЕ НА КАМПАЊАТА
Официјално, изборната кампања ќе започне на 21 ноември, и ќе заврши 24 часа пред денот на изборите.
Поголемиот дел од политичките партии, меѓутоа, започнаа со мобилизирање на своите гласачи и пред почетокот на овој период, преку организирање настани и воспоставање  изборни штабови.
Партиите ја известија НМИ на ОБСЕ/ОДИХР дека главните начини на кои тие ќе се обидат да им се приближат на гласачите во текот на изборната кампања е преку немасовни средби и кампањи од-врата-на-врата.
Главните пораки на кампањата се однесуваат на  економијата,  вработувањето,  правдата  и  емиграцијата  на  младите.
Предизборната атмосфера е генерално мирна, со забележани мал број на изолирани инциденти.
НМИ на ОБСЕ/ОДИХР беше известена за случаи на наводни притисоци врз вработените во јавната администрација да поддржат одредена политичка партија.
Учесниците во изборниот процес се должни да регистрираат единствен даночен број и да отворат  наменска  сметка  за  целите  на  финансирање  на  кампањата.
Поединци  може  да донираат до 3.000 евра, додека правните лица може да донираат до 30.000 евра.
Странски или анонимни донации, како и донации од организации во сопственост на државата, верски или добротворни организации, се забранети.
Секој учесник на изборите не смее да потроши повеќе од  1.80  евра  за  регистриран  гласач  во  одредена  изборна  единица.
Секоја  листа  ќе  добие надомест од 0.25 евра за добиен глас, под услов да добие најмалку 1.5 проценти од гласовите дадени во конкретната изборна единица.
Државниот завод за ревизија е примарно надлежен да врши надзор на финансирањето на кампањата.
Учесниците во изборниот процес треба да поднесат два периодични извештаи и еден  конечен  извештај  до  ДИК,  Државниот  завод  за  ревизија  и  Државната  комисија  за спречување на корупција.
Сите извештаи треба да бидат објавени на веб-страницата на секоја од институциите.
МЕДИУМИ
Медиумската сцена вклучува 130 радио и телевизиски канали кои работат на релативно мал пазар и во услови на политичка и етничка поделеност на медиумските куќи.
Телевизијата е најзначајниот медиум и извор на информации на околу 75 проценти од популацијата.
Многу соговорници на НМИ на ОБСЕ/ОДИХР покажаа загриженост за доминантните провладини приватни радиодифузери, што има силно влијание врз рекламниот пазар.
Широко застапената самоцензура која произлегува од политичкиот притисок врз медиумите, како и случаите на провоцирање и вербални напади врз новинари (особено од страна на владини службеници) се едни од прашањата за кои НМИ на ОБСЕ/ОДИХР ја изрази својата загриженост.
Медиумското  покривање  на  изборите  е  регулирано  со  Изборниот  законик.
Значителните измени  во  2015  година  се  однесуваат  на  рекламирањето  финансирано  од  владата  и известувањето  за  државни  функционери  кои  поддржуваат  одредени  политички  партии  за време  на  изборите.
Законот  бара  балансирано  и  рамномерно  покривање  за  време  на официјалната кампања и ги обврзува радиодифузерите и интернет порталите да известуваат на фер  и  непристрасен  начин  доколку  ги  покриваат  изборите.
Јавниот  радиодифузер,  Македонската Радио и Телевизија (МРТ) е  дополнително обврзана да отстапи простор за бесплатно емитување и да организира дебати.
Политичко рекламирање е дозволено само во приватните  медиуми.
Парламентарните  партии  имаат  право  на  поголема  застапеност  во вестите, бесплатното емитување и платеното рекламирање во споредба со другите учесници во изборниот процес.
Суштинските  медиумски  реформи  предвидени  во  Пржинскиот  договор  сè  уште  не  се договорени.
Промените и дополнувањата на Изборниот законик од 2016 година во однос на медиумите се применливи единствено на претстојните избори.
Главниот и одговорен уредник на  МРТ  беше  назначен  од  опозицијата  100  дена  пред  овие  избори.
Надзорната  улога  на Агенцијата за аудио и аудиовизуелни медиумски услуги (АААВМУ), која е регулаторно тело на радиодифузните медиуми и медиумското покривање на изборите, е заменета со Привремена комисија.
Ова тело е составено од пет члена, четири од кои назначени од четирите главни политички партии и еден избран од тие четири члена, и има задача да го оцени медиумското покривање врз основа на редовни извештаи за следење на медиумите изготвени од АААВМУ.
Заклучно со 21 ноември, Комисијата одлучи по неколку случаи на пристрасно покривање, скриена кампања од страна на владини функционери и владино рекламирање.
Врз основа на препораките  на  Комисијата,  АААВМУ  проследи  до  основниот  суд  14  иницијативи  за прекршочни постапки, вклучувајќи шест предупредувања (МРТ, Нова, Алфа, Сител) и осум парични казни (Алфа, Нова и Сител).
Досега судот одлучи по еден случај на Нова, односно го отфрли.
На 7 ноември, НМИ на ОБСЕ/ОДИХР започна со квалитативно и квантитативно медиумско следење на осум телевизиски канали и пет дневни весници.
ПРИГОВОРИ И ЖАЛБИ
ДИК постапува главно по граѓанските и управни спорови, додека Државниот завод за ревизија и Државната комисија за спречување на корупција постапуваат по приговори во врска со финансирање на кампањата и злоупотреба на административни ресурси, соодветно.
Против нивните одлуки може да се поднесе жалба до Управниот суд.
Основните судови постапуваат по изборни прекршоци, поради нивната криминална природа.
Социјалдемократската партија на Македонија и Граѓанското движење за Македонија поднесоа жалба до Управниот суд против одлуката на ДИК за отфрлање на нивните кандидатски листи.
Судот  ги  разгледа  овие  предмети  зад  затворени  врати  и  ги  отфрли  сите  жалби  како неосновани.
Сите одлуки се објавени на веб-страницата на судот.
ДИК  усвои  правилник  за  работа  за  постапување  по  приговори  и  жалби.
Изготвен  е електронски  систем  за  управување  со  предмети  и  приговори,  како  што  е  пропишано  со Изборниот законик, кој за прв пат ќе биде тестиран на овие избори.
Досега, ДИК има добиено мал број на приговори.
УЧЕСТВО НА НАЦИОНАЛНИТЕ МАЛЦИНСТВА
Меѓуетничките односи остануваат релевантен фактор во политиката во земјата, и политичките партии  главно  настојуваат  да  им  се  приближат  на  нивните  заедници.
Партиите  кои  ги претставуваат другите малцинства освен албанското го изразија своето незадоволство до НМИ на  ОБСЕ/ОДИХР  поради  нивната  исклученост  од  политичкиот  процес  од  кој  произлезе датумот  за  избори  на  11  декември.
Тие  исто  така  изразија  загриженост  за  фактот  што изборниот  систем  не  обезбедува  механизми  за  промовирање  на  учество  на  националните малцинства, како што е резервиран или загарантиран број на пратеници во Собранието, што пак, ги принудува да се приклучуваат кон коалиции водени од партии кои ги претставуваат поголемите заедници.
Загриженост до НМИ на ОБСЕ/ОДИХР беше изразена и за тоа што сите заедници не биле соодветно известени за списокот на спорни гласачи и потребата тие активно да се пререгистрираат.
Коалициите на СДСМ и ВМРО-ДПМНЕ во своите листи вклучија претставници од речиси сите помали заедници, некои од кои со добри изгледи за победа.
СДСМ ја најави својата цел да бара гласови од заедницата на етнички Албанци.
Изборниот битка е покомпетитивна во заедниците  на  етничките  Албанци,  каде  коалицијата  Алијанса  за  Албанците  и  БЕСА  ја предизвикуваат доминантната позиција на ДУИ.
И покрај првичните несогласувања, повеќето лидери на разни политички партии кои ја претставуваат ромската заедница одлучија да се приклучат кон коалицијата на ВМРО-ДПМНЕ.
ГРАЃАНСКИ И МЕЃУНАРОДНИ НАБЉУДУВАЧИ
Изборниот  законик  пропишува  набљудување  на  изборите  од  страна  на  меѓународни  и граѓански набљудувачи.
Овие избори ќе ги набљудуваат две истакнати граѓански организации: МОСТ  има  80  долгорочни  набљудувачи  и  ја  најави  намерата  да  ангажира  околу  3.300 краткорочни набљудувачи, како и да спроведе паралелно сумирање на гласовите; ЦИВИЛ има 35  краткорочни  набљудувачи,  10  мобилни  тимови,  и  најави  ангажирање  на  околу  300 краткорочни набљудувачи.
АКТИВНОСТИ НА МИСИЈАТА
НМИ на ОБСЕ/ОДИХР ја започна својата работа во Скопје, на 3 ноември.
Шефот на мисијата се сретна со Министерството за надворешни работи, ДИК, со претставници на политичките партии, медиумите, граѓанските организации, Мисијата на ОБСЕ во Скопје и меѓународната заедница.
НМИ  оствари  контакти  со  чинителите  во  изборниот  процес  на  сите  нивоа.
Парламентарното собрание на ОБСЕ (ПС на ОБСЕ) и Парламентарното собрание на Советот на Европа (ПССЕ) планираат да распоредат делегации за набљудување на денот на изборите.
Англиската верзија на овој извештај е единствениот официјален документ.
Неофицијален превод е достапен на македонски и на албански јазик.
МЕЃУНАРОДНА НАБЉУДУВАЧКА МИСИЈА ЗА ИЗБОРИ
Поранешна Југословенска Република Македонија
Предвремени парламентарни избори, 11 декември 2016 година
ИЗЈАВА ЗА ПРВИЧНИТЕ НАОДИ И ЗАКЛУЧОЦИ
ПРВИЧНИ ЗАКЛУЧОЦИ
Предвремените  парламентарни  избори  на  11  декември  претставуваа  суштински  чекор  во решавањето  на  двегодишната  длабока  политичка  криза.
Како  позитивен  аспект,  главните политички сили прифатија низа законски и институционални промени за да обезбедат еднаков терен за натпревар за овие избори.
За подлабоките прашања, како што се регистрацијата на гласачи и медиумите, останува да се бара одржливо решение.
Кампањата беше конкурентна, но се одвиваше во атмосфера на недоверба на јавноста во институциите и политичкото уредување и наводи  за  принуда  на  гласачи.
Изборната  администрација  се  соочи  со  проблеми  при подготовката за изборите и проби голем број рокови, но денот на изборите во најголем дел помина добро без поголеми инциденти.
Правната  рамка  е  генерално  поволна  за  спроведување  демократски  избори.
Значителните подобрувања  на  изборната  легислатива  во  2015  година  ги  зедоа  предвид  повеќето  од претходните препораки на ОБСЕ/ОДИХР и Венецијанската комисија на Советот на Европа.
Дополнителните  измени  и  дополнувања  од  2016  година  воведоа  времени  механизми  за меѓупартиски надзор на клучните аспекти од изборниот процес.
Меѓутоа, некои препораки сепак не беа земени предвид и одредени одредби се двосмислени и спротивни на другите закони.
Покрај  тоа,  иако  процесот  на  реформи  ја  доби  поддршката  од  четирите  најголеми политички партии, одлуките се носеа под притисок на недостиг на време и во отсуство на консултации со релевантните засегнати страни во изборите.
Подготовките  на  Државната  изборна  комисија  (ДИК)  за  изборите  беа  попречени  од неефикасната  внатрешна  организација,  политизирано  носење  одлуки  и  скратените  законски рокови.
Неколку  рокови  беа  пробиени  и  некои  процедури  не  беа  докрај  разјаснети.
Активностите на ДИК не беа секогаш транспарентни, бидејќи често одржуваше седници зад затворени  врати  и  не  секогаш  ги  објавуваше  своите  одлуки.
Комисиите  на  пониско  ниво генерално беа професионални во своето работење, иако на некои им недостасуваше соодветен простор, навремено финансирање и опрема.
Вкупно, 1.784.416 гласачи беа регистрирани.
Како одговор на долгогодишната недоверба во точноста на избирачкиот список, за прв пат ДИК го прегледа регистарот на гласачи по пат на вкрстена проверка на неколку бази на податоци и теренски проверки.
Ваквите проверки не гарантираат долгорочно подобрување, бидејќи се направени само за овие избори.
Законските и структурните  недостатоци  на  водењето  на  регистарот  на  гласачи  останува  да  се  решаваат.
Процесот на проверка ја подобри точноста на избирачкиот список, но се чини дека доведе до одземање на можноста на некои граѓани да гласаат на овие избори.
ДИК регистрираше шест политички партии и пет коалиции за овие избори.
Регистрацијата беше генерално сеопфатна, иако под негативно влијание на отсуството на јасни законски процедури и отфрлање на кандидатските листи на две партии поради недоследности.
Согласно зголемената квота за поголема застапеност на жените, 41 процент од кандидатите беа жени, иако тие се најдоа на врвот на само четири од вкупно 58 листи.
Иако основните слободи беа генерално почитувани и учесниците во изборниот процес слободно ги  водеа  своите  кампањи,  изборите  се  одвиваа  во  атмосфера  на  недоверба  на  јавноста  во институциите  и  политичкото  уредување.
Наводи  за  заплашување  гласачи,  широко  застапен  притисок  врз  јавните  службеници,  купување  гласови,  принуда  и  злоупотреба  на административни ресурси беа присутни во текот на целата кампања.
Дузина такви наводи беа потврдени од НМИ на ОБСЕ/ОДИХР.
Таквите дејства се спротивни на заложбите на ОБСЕ и стандардите на Советот на Европа.
Регулативите  за  финансирање  на  кампањите  се  сеопфатни  и  предвидуваат  постојано известување  од  страна  на  учесниците  во  изборниот  процес.
Меѓутоа,  транспарентноста  е намалена  поради  непостоењето  обврска  за  учесниците  во  изборниот  процес  да  приложат банкарски изводи и сметки со извештаите.
Извештаите поднесени од страна на учесниците во изборниот процес на 1 и 10 декември покажуваат значителни надминувања на буџетот, особено од страна на Внатрешната Македонска Револуционерна Организација – Демократска Партија за Македонско Национално Единство (ВМРО-ДПМНЕ).
Разноликата  медиумска  сцена  е  поделена  по  политичка  и  етничка  линија.
Учесниците  во изборниот процес можеа да ги водат своите кампањи на јавните и приватните медиуми преку платено и бесплатно политичко рекламирање.
Набљудувањето на медиумите од страна на НМИ на ОБСЕ/ОДИХР покажа дека јавните медиуми во најголем дел им обезбедиле на учесниците во изборниот  процес  рамномерно  покривање  во  вестите.
Некои  од  набљудуваните  приватни медиуми покажале пристрасност кон владејачката партија.
Голем број соговорници, вклучувајќи и  новинари,  изразија  загриженост  за  самоцензурата  и  уредувачката  независност  поради политичките и бизнис интересите наклонети кон владејачките партии.
Иако последните измени и дополнувања забрануваат владини реклами и покривање на државни функционери за време на кампањата, суштинските медиумски реформи предвидени со Пржинскиот договор сè уште не се имплементирани.
Темите  поврзани  со  меѓуетничките  односи  беа  значителен  дел  од  кампањата,  како  и институционалните односи помеѓу заедниците на етничките Албанци и етничките Македонци.
Социјалдемократскиот сојуз на Македонија активно бараше гласови од заедницата на етничките Албанци,  вклучително  и  преку  предлагање  на  кандидати  од  оваа  етничка  заедница.
Медиумското известување за ромските кандидати често користеше стереотипи.
Земањето предвид на голем број претходни препораки, промените во законот и усвојувањето на Прирачник за процедурите од страна на ДИК ги зајакнаа законските гаранции за решавање спорови.
Најголемиот дел од приговорите доставени до изборната администрација и судовите биле, меѓутоа, отфрлени врз основа на процедурални недостатоци или отсуство на надлежност.
Управниот суд ги одржуваше своите седници зад затворени врати.
Голем број соговорници изразија загриженост во однос на судската независност.
И покрај забележаните подобрувањата на законите, спроведувањето на процедурите за решавање на изборни спорови не обезбедија во целост ефективен правен лек, спротивно на заложбите на ОБСЕ и стандардите на Советот на Европа.
Денот  на  изборите  се  одвиваше  мирно  и  без  поголеми  инциденти,  иако  беа  забележани процедурални  нерегуларности,  особено  при  броењето.
Гласачите  излегоа  во  голем  број  и гласањето  беше  главно  оценето  позитивно  од  набљудувачите.
Набљудувачите  забележаа  и голем број лица на кои не им беше овозможено да гласаат поради тоа што биле избришани од гласачкиот  список  при  спроведената  на  регистарот  на  гласачи.
За  транспарентноста  на изборниот  процес  придонесе  и  активното  присуство  на  голем  број  граѓански  и  партиски набљудувачи.
Позитивно  е  тоа  што  ДИК  ги  објавуваше  првичните  резултати  по  изборни единици на нивната веб страница во текот на ноќта, со првична излезност на гласачи од 67 проценти.
ПРВИЧНИ НАОДИ
Краток осврт
Предвремените парламентарни избори на 11 декември многумина ги сметаат за клучен тест за функционирањето на демократските институции, бидејќи следуваат по двогодишна политичка криза.
Овие избори се четврти по ред предвремени парламентарни избори од 2008 година.
Последните беа одржани во 2014 година и резултираа со влада формирана од Внатрешната македонска  револуционерна  организација  –  Демократска  партија  за  македонско  национално единство (ВМРО-ДПМНЕ), со 61 пратеник, и Демократската унија за интеграција (ДУИ), со 19 пратеници.
Опозицијата беше составена од Социјалдемократскиот сојуз на Македонија (СДСМ) со 34 пратеници и Демократската партија на Албанците (ДПА) со 7 пратеници.
Национална демократска преродба (НДП) и Граѓанска опција за Македонија добија по еден пратеник.
Главната  опозициска  партија  го  бојкотираше  Собранието,  тврдејќи  дека  изборите  од  2104 година се наместени.
Кризата се продлабочи во февруари 2015 година кога инкриминирачки снимки од прислушкувани разговори, во кои беше обелоденета наводна вклученост на владини и јавни функционери во корупција, изборна измама и злоупотреба на моќ, доведоа до масовни протести.
На  15  јули,  како  дел  од  Пржинскиот  договор  склучен  со  посредништво  на меѓународната заедница, беа закажани предвремени парламентарни избори за 24 април 2016 година и беше формирана Канцеларија на Специјално јавно обвинителство кое требаше да започне истраги за наводите од прислушкувањата.
3   Изборите беа одложени за 5 јуни со образложение дека не се исполнети клучните услови за нивно одржување, имено прочистување на избирачкиот список, медиумски реформи и мерки за одвојување на државните и партиските активности.
Политичката клима се влоши по 12 април, кога Претседателот Ѓорѓе Иванов ги амнестираше сите кои беа обвинети, под истрага или осомничени за вклученост во скандалот со прислушкувањето.
Сите поголеми политички партии ја осудија амнестијата и го повикаа Претседателот да ја отповика својата одлука.
Амнестијата предизвика протести и контра-протести.
Протестантите, под закрила на Протестирам, бараа оставка на Претседателот и откажување на изборите.
Опозицијата ги бојкотираше изборите и, од четирите потписници на Пржинскиот договор, само ВМРО-ДПМНЕ достави кандидатски листи.
На 25 мај, Уставниот суд го прогласи распуштањето на Собранието за неуставно и изборите за 5 јуни беа откажани.
Третиот обид да се организираат избори оваа година следуваше по потпишувањето на нов договор  во  јули  од  страна  на  четирите  главни  политички  партии,  со  посредништво  на Европската Унија и Соединетите Држави.
Беа воведени времени механизми за меѓупартиски  надзор на некои аспекти од изборниот процес, вклучувајќи ја и регистрацијата на гласачи и надзорот на медиумите.
На 17 октомври, Собранието беше распуштено по втор пат годинава и изборите беа закажани за 11 декември.
Изборен систем и правна рамка
Вкупно  120  пратеници  се  избираат  во  земјата  со  четиригодишен  мандат,  според пропорционалниот изборен модел со затворени листи, 20 во секоја од 6-те изборни единици.
Како резултат на измените и дополнувањата на Изборниот законик од 2015 година, до тројца пратеници  се  избираат  во  една  изборна  единица  надвор  од  земјата.
Бројот  на  пратеници избрани во единицата надвор од земјата нужно не соодветствува со излезноста на гласачите.
Изборниот  законик  дозволува  отстапувања  од  до  пет  проценти  од  вкупниот  број  на регистрирани гласачи во изборните единици во земјата.
На 25 октомври, партијата Унитети го оспори  одржувањето  на  изборите  пред  Уставниот  суд  со  образложение  дека  во  изборната единица  6  има  отстапување  од  5,65%.
Судот  до  денот  на  изборите  нема  одлучено  по  ова прашање.
Правната рамка е генерално поволна за спроведување на демократски избори.
Како позитивен чекор,  изборното  законодавство  беше  значително  изменето  во  2015  година  како  дел  од Пржинскиот договор.
Измените и дополнувањата се однесуваа на многу претходни препораки на ОБСЕ/ОДИХР и Венецијанската комисија на Советот на Европа, особено оние поврзани со начелото на еднаквост на гласот при гласањето во странство, составот и надлежностите на Државната изборна комисија (ДИК), и мерките за еднакви услови за застапеност во медиумите во текот на изборниот период.
Тие исто така ги зајакнаа одредбите за одвојување на партијата од државата и за известување за финансирањето на кампањите.
Покрај тоа, гласачите сега можат да поднесат приговор во која било фаза од изборниот процес и судовите мора да одлучуваат по изборните спорови во скратени рокови.
По  договорот  од  јули,  дополнителните  измени  и  дополнувања  вклучуваат  формирање Привремена комисија за надзор на медиуми и барање за граѓаните со „сомнителни“ податоци во избирачкиот список активно да се регистрираат за овие избори.
Последните две одредби се однесуваат  само  на  актуелните  избори,  што  ја  сигнализира  потребата  од  продолжување  на реформите за да се изнајде одржливо решение за овие прашања.
Измените  и  дополнувањата  од  2015  година  го  подобрија  Изборниот  законик,  но  некои долготрајни проблеми, како на пример регистрација на кандидати, повлекување на кандидати и листи и јавни и периодични проверки на границите на единиците од страна на независно тело.
Некои членови се двосмислени или спротивни на други закони и правила, што го прави нивното спроведување несигурно.
Покрај тоа, законските измени беа набрзина усвоени од Собранието,  по процес на реформи на кој му недостасуваше транспарентност и значајни консултации со засегнатите страни надвор од четирите главни партии, вклучително и со релевантните државни институции, другите политички партии и граѓанското општество.
Тоа е спротивно на заложбите на ОБСЕ.
Изборна администрација
Изборите се спроведуваат од страна на Државната изборна комисија (ДИК), 80 Општински изборни  комисии  (ОИК)  и  3.480  Избирачки  одбори  (ИО).
Дополнителни  46  ИО  се воспоставуваат во дипломатско-конзуларни претставништва за гласање надвор од земјата.
ДИК  е  составена  од  девет  члена:  тројца  назначени  од  владејачките  партии;  тројца  од опозициските партии, и тројца независни експерти избрани по пат на јавен оглас.
Претседателот и заменикот се избираат од редовите на непартиските членови.
ОИК се составени од пет члена, избрани  по  случаен  избор  од  редовите  на  вработените  во  државната  администрација,  и  се назначени на период од пет години во април 2016 година.
ИО се составени од три члена избрани по случаен избор од редовите на вработените во државната администрација,еден член назначен од страна на владејачките партии и еден член назначен од опозициските партии, назначени на период  од  четири  години  во  ноември  2016  година.
И  покрај  некои  задоцнети  промени  во составите  на  ОИК  и  ИО,  барањата  за  еднаква  етничка  и  родова  застапеност  во  изборните комисии беа почитувани.
Меѓутоа, само две од вкупно девет членови на ДИК се жени.
Подготовките на ДИК за овие избори беа попречени од неефикасната внатрешна организација и политизираното носење одлуки.
Неколку важни рокови беа пропуштени, но подготовките беа завршени до денот на изборите.
Скратената временска рамка за предвремените избори исто така имаше негативно влијание врз активностите на ДИК.
Одлуките на ДИК генерално беа усвојувано едногласно.
Меѓутоа, за спорни политички прашања, членовите гласаа по партиска линија и често се впуштаа во долги процедурални дискусии кои вклучуваа жестоки расправии за толкувањето на законот.
Понекогаш, одлуките беа во целост пристрасни.
На пример, ДИК го утврди редоследот на кандидатските листи на гласачките ливчиња по пат на ждрепка, но ги подели листите во две групи давајќи им ги првите места на гласачкото ливче на четирите парламентарни  партии  застапени  во  ДИК.
Таквата  постапка  значеше  дискриминирање  на другите кандидати и беше спротивна на заложбите на ОБСЕ и стандардите на Советот на Европа.
Меѓутоа, ниту еден од кандидатите не се пожали за таквата постапка.
Мерките усвоени за да се обезбеди транспарентност на ДИК не се почитуваа секогаш.
Иако сите членови, кандидати и овластени претставници без известени за седниците на ДИК, не сите одлуки беа објавени на нивната интернет страница, како што предвидува законот.
Обврската за јавно објавување на записниците од седниците на ДИК во рок од 48 часа не се почитуваше доследно.
Иако официјалните седници беа отворени за набљудувачите и медиумите, ДИК често одржуваше и затворени работни седници на кои однапред се одлучуваше за суштински прашања по кои треба да се одлучува на јавни седници.
Тие вклучуваа одлуки за тендерски постапки за избор на изведувачи за различни активности.
Ваквите практики ја намалија транспарентноста на работата на ДИК.
Комисиите на пониско ниво генерално работеа на професионален и транспарентен начин.
НМИ на ОБСЕ/ОДИХР забележа дека на некои ОИК им недостигаа соодветни простории и опрема во времето на посетата.
Голем број ОИК ја информираа НМИ на ОБСЕ/ОДИХР дека не ги добиле на време неопходните финансии.
ДИК спроведе каскадни обуки и изготви програма за е-учење, прирачници и видеа за изборните комисии.
Обуките кои ги набљудуваше НМИ на ОБСЕ/ОДИХР беа сеопфатни и позитивно оценети од страна на учесниците.
ДИК, меѓутоа, не пообјасни одредени процедури кои не беа елаборирани  во  Изборниот  законик.
Недоволната  јасност  придонесе  кон  недоследно спроведување на процедурите од страна на изборните комисии на денот на изборите.
ДИК спроведе ограничена кампања за едукација на гласачите на телевизија, социјалните и печатените медиуми.
Граѓанските организации исто така спроведоа кампањи за подигање на свеста на граѓаните за тајноста на гласањето и учествувањето на избори.
Регистрација на гласачи
Регистрацијата на гласачите е пасивна, со исклучок на гласачите кои привремено престојуваат во странство, кои мора да се регистрираат активно.
Според Уставот, сите граѓани со наполнети 18 години на денот на изборите имаат право на глас, освен ако тоа право не им е одземено со правосилна судска одлука.
Меѓутоа, само гласачите со валидна лична карта или биометриски пасош, и со постојано живеалиште во земјата, се вклучени во избирачкиот список.
Изборниот законик содржи спротивставени одредби во однос на правото на глас на гласачите кои живеат надвор од земјата.
За прв пат на овие избори, фотографии од гласачите беа додадени во избирачкиот список.
ДИК ја има одговорноста за водење на избирачкиот список.
По Пржинскиот договор, и како начин да се одговори на долгогодишната недоверба во точноста на избирачкиот список, ДИК доби задача да го прегледа регистарот на гласачи преку вкрстена проверка на различни бази на  податоци од 11 институции, како и преку спроведување на теренски проверки.
Процесот на проверка беше набљудуван од четирите најголеми партии и резултираше со 39.502 гласачи идентификувани како „спорни“.
Овие граѓани мораше одново да се пререгистрираат за да не бидат избришани од списокот, во согласност со новата законска одредба.
Иако процесот ја подобри точноста на избирачкиот список, тој исто така се чини дека доведе и до одземање на можноста  на  некои  граѓани  да  гласаат.
На  13  ноември,  ДИК  одлучи  да  избрише  28.341 евидентиран гласач; на овие гласачи не им беше достапен правен лек кој би им овозможил да бидат додадени на избирачкиот список и да гласаат на денот на изборите.
Дополнителни 171.500 гласачи за кои се смета дека привремено престојуваат во странство беа префрлени на посебен список, но тие можат да гласаат во земјата на нивната пријавена адреса.
Покрај можноста за проверка на нивната регистрација во текот на целата година, гласачите можеа да ги проверат и изменат нивните лични податоци во регионалните центри на ДИК во текот на периодот на јавен увид од 28 октомври до 11 ноември.
И покрај законската обврска, регионалните канцеларии на ДИК не прикажаа отпечатен избирачки список и гласачите кои ги посетија канцелариите можеа да ги проверат своите податоци единствено на компјутерите на ДИК.
Гласачите можеа да ги проверат своите личните податоци и на интернет, како и тоа кој е регистриран  на  други  адреси.
Според  ДИК,  мал  број  од  10.274  гласачи  кои  ги  посетиле канцелариите на ДИК побарале корекции.
ДИК одобри 20.573 и отфрли 458 апликации за гласање во странство.
Голем број апликации беа поднесени од иста адреса на електронска пошта, со значителен број од нив поднесени од исти адреси на Интернет протокол во Скопје, Битола и Штип.
Неколку соговорници на НМИ на ОБСЕ/ОДИХР изразија сомневање во интегритетот на процесот.
Некои политички партии ја известија НМИ на ОБСЕ/ОДИХР дека им помагале на гласачите при пополнувањето на нивните апликации.
Гласачите требало да се изјаснат за својата етничка припадност, што, според ДИК, било неопходно заради печатење на изборните материјали на јазиците на етничките заедници кои не се мнозински.
На 18 ноември, два дена по истекот на законскиот рок, ДИК им достави на изборните кандидати копии од прелиминарниот избирачки список.
СДСМ побара дополнување на списокот со 45 лица  кои  неодамна  ги  обновиле  своите  лични  карти  и  348  гласачи  идентификувани  преку теренски проверки спроведени од страна на партијата, како и бришење на 800 гласачи кои не биле пронајдени на нивните домашни адреси.
ДУИ побара пет гласачи, чии апликации биле задоцнети од регионалните канцеларии на ДИК, да бидат додадени на списокот.
ДИК го отфрли     барањето на СДСМ и го прифати барањето на ДУИ.
ДИК исто така одобри бришење на 107 од 120 гласачи, колку што побара една граѓанска организација.
На 28 ноември, два дена по официјалниот датум за затворање на избирачкиот список, ДИК објави дека 1.784.416 гласачи се регистрирани да гласаат во земјата, од кои 230.122 се ставени на посебен список на гласачи за кои се смета дека привремено престојуваат во странство.
Посебни листи беа исто така составени за 2.015 затвореници, 13 внатрешно раселени лица и 325 членови на ИО надвор од земјата.
Политичкиот договор за проверка на регистарот на гласачи се однесува само на актуелните избори.
Покрај  тоа,  законските  и  структурните  недостатоци  во  водењето  на  регистарот  на гласачи, главно поради граѓаните регистрирани на адреси на кои всушност не живеат, не беа нерешени.
Регистрација на кандидати
Секој што има право на глас може да биде кандидат за пратеник, освен оние кои биле осудени со правосилна судска одлука на повеќе од шест месеци затвор и кои нецелосно ја отслужиле казната.
Регистрирани политички партии, коалиции на политички партии и групи на избирачи може да номинираат кандидати.
Последните треба да обезбедат најмалку 1.000 потписи, со поддршка  од  гласачи  кои  живеат  во  соодветната  изборна  единица.
Согласно  претходната препорака на ОБСЕ/ОДИХР и Венецијанската комисија, избирачот сега може да ја даде својата поддршка на повеќе од една кандидатска листа; меѓутоа, потписите мора да се собираат пред регионалните претставници на ДИК.
Регистрацијата на кандидатите се одвиваше од 18 октомври до 11 ноември и беше генерално инклузивна.
Меѓутоа, негативен аспект беше отсуството на правна јасност за неколку аспекти на номинација и регистрација, вклучувајќи и за верификација на потписи и одново понесување на документи за регистрација,27 како и недоследноста на ДИК во верификацијата на документите.
Тоа доведе до отфрлање на неколку листи од Социјалдемократската партија на Македонија (СДПМ) и Народно движење за Македонија (НДМ).
Двете партии поднесоа жалби против одлуките на ДИК до Управниот суд, кој ги поддржа одлуките на ДИК.
ДИК регистрираше 6 политички партии и 5 коалиции со вкупно 1.092 кандидати на 58 листи.
Согласно зголемената квота за поголема застапеност на жените, 41 процент од кандидатите се жени, иако тие се најдоа на врвот на само четири од вкупно 58 листи.
ДИК ја регистрираше кандидатската листа на ВМРО-НП надвор од земјата, како и две листи на Левица во земјата и покрај тоа што не го исполнуваа условот за родова застапеност.
Изборна кампања
Генерално, партиите можеа слободно да ги водат своите кампањи, и се почитуваа основните слободи  за  здружување,  собирање  и  изразување.
Кампањата  се  одвиваше  во  атмосфера  на недоверба во институциите и политичкото уредување.
Кампањата на учесниците во изборниот процес главно се состоеше од посети на граѓани од-врата-на-врата, помали состаноци и митинзи.
Билборди на четирите главни партии беа видливи во сите општини.
Меѓутоа, поставувањето на постери и банери на јавни места се разликуваше во различни општини главно поради тоа што локациите не беа јавно обележани и некои локални власти не беа свесни дека имаат законска обврска да назначат такви места.
Митинзите низ целата држава беа главно добро посетени, иако публиката на некои од нив не покажуваше ентузијазам.
Околу 20 проценти од публиката и само мал број говорници на митинзите беа жени.
Коалицијата предводена од ВМРО-ДПМНЕ ја уживаше јавната поддршка, вклучително и на митинзите, на повисоки функционери од земјите членки на ЕУ.
Социјалните медиуми беа користени во значителна мерка за кампањата, вклучително и од страна на помалите партии.
Главните пораки на кампањата беа фокусирани на економијата, емиграцијата на младите и отворање работни места.
Иако мнозинството од кандидатите користеа позитивна кампања, беше забележана и негативна реторика.
Коалицијата предводена од ВМРО-ДПМНЕ   користеше националистички пораки и ја обвини коалицијата предводена од СДСМ дека се обидува да го ослаби националниот идентитет, претставувајќи ги изборите како референдум за унитарна и суверена  држава.
За  возврат,  коалицијата  предводена  од  СДСМ  ја  обвини  коалицијата предводена  од  ВМРО-ДПМНЕ  за  злоупотреба  на  државните  овластувања  и  за  криминални активности.
Кампањите  на  етничко  албанските  партии  се  обраќаа  единствено  на  својата заедница.
Постојаните наводи за заплашување на гласачи, принуда, притисок врз државните службеници, купување на гласови во ромската заедница и злоупотреба на административните ресурси имаа негативно влијание врз кампањата.
НМИ на ОБСЕ/ОДИХР потврди дузина од таквите наводи.
Таквите постапки предизвикаа загриженост за можноста на гласачите да гласаат „без страв од    одмазда“, како што е пропишано во став 7.7 од Копенхашкиот документ на ОБСЕ од 1990 година.
Во  текот  на  кампањата,  беа  забележани  голем  број  насилни  инциденти  против  голем  број политички  партии.
Кампањата  во  рамките  на  заедницата  на  етничките  Албанци  беше поинтензивна, со горлива реторика од ДПА, БЕСА, Алијансата за Албанците и ДУИ.
Нови прислушкувани разговори на функционери на ДУИ беа објавени на социјалните медиуми за време на кампањата.
Неколку партии тврдеа дека имале потешкотии при отворањето на изборни штабови во конкретни области контролирани од ДУИ.
Финансирање на кампањата
Учесниците  во  изборниот  процес  беа  должни  да  отворат  наменска  сметка  за  целите  на финансирање на кампањата.
Поединци можат да донираат до 3.000 евра, додека правни лице можат  да  донираат  до  30.000  евра.
Странски  или  анонимни  донации,  како  и  донации  од организации во сопственост на државата, верски или добротворни организации, се забранети.
Секој учесник на изборите не смее да потроши повеќе од 1,8 евра за регистриран гласач во одредена изборна единица.
Секоја листа ќе добие надомест од 0,25 евра за добиен глас, под услов да добие најмалку 1,5 проценти од гласовите дадени во конкретната изборна единица.
Сите 11 учесници во изборниот процес поднесоа периодични финансиски извештаи на 1 и 10 декември, пријавувајќи ги своите донации и трошоци, кои беа објавени на интернет.
Трошоците во девет извештаи ги надминале приходите, со најголема разлика од повеќе од 600.000 евра кај ВМРО-ДПМНЕ во првиот извештај и 1 милион евра во вториот.
Извештаите поднесени од БЕСА и ВМРО-НП содржеа донации кои го надминуваа дозволениот лимит.
Сите учесници во изборниот процес се обврзани да поднесат финални извештаи во рок од 30 дена по затворањето на сметката, што може да биде до четири месеци по изборите.
Регулативите за финансирање на кампањата се сеопфатни и бараат редовно известување од страна  на  учесниците  во  изборниот  процес.
Меѓутоа,  транспарентноста  е  намалена  поради непостоењето обврска за кандидатите да приложат банкарски изводи и сметки со извештаите.
Државниот завод за ревизија ја извести НМИ на ОБСЕ/ОДИХР дека може да спроведе ревизија, вклучувајќи и вкрстена проверка на трошоците на локално ниво, но само по приговор.
Медиуми
Многу медиуми, вклучувајќи преку 130 радиодифузери, работат на релативно мал пазар и во услови  на  политичка и  етничка  поделеност  на  медиумските  куќи.
Суштинските  медиумски реформи предвидени во Пржинскиот договор сè уште не се договорени.
Медиумското покривање на изборите е регулирано со Изборниот законик.
Сите радиодифузери се обврзани да обезбедат балансирано известување за време на изборната кампања.
Јавниот радиодифузер, Македонската Радио и Телевизија (МРТ) е дополнително обврзана да отстапи простор за бесплатно емитување, да организира дебати и да го почитува предвидениот простор за покривање учесниците во изборниот процес.
Со измените и дополнувањата од 2015 година се забранува рекламирање финансирано од владата и покривање на државни функционери кои поддржуваат одредени политички партии за време на изборите.
Дополнителните измени од 2016 година, кои се однесуваат само на овие избори, предвидуваат назначување главен и одговорен уредник на МРТ1 номиниран од страна на опозицијата 100 дена пред изборите (чиј мандат ќе заврши ноќта на изборите), и формирање на Привремена комисија за надзор на медиумското известување во текот на предизборниот период.
Привремената комисија има мандат да ги надгледува медиумите во период од повеќе од три месеци пред изборите.
Меѓутоа, одредени законски одредби не беа во целост усогласени со другите делови од Изборниот законик, кои строго го уредуваат покривањето на учесниците во изборниот  процес  во  текот  на  официјалната  кампања  во  времетраење  од  20  дена,  што предизвика нејасност околу нејзиниот мандат.
Комисијата предложи 57 прекршочни постапки, примарно во врска со нерамномерно известување, скриена кампања на владини функционери и платено  политичко  рекламирање.
Пред  денот  на  изборите,  судот  одлучи  по  два  предмети, отфрлајќи  ги.
Иако  пропишано  со  закон,  АААВМУ  не  вршеше  надзор  на  покривањето  на изворите во електронските медиуми, поради нејасните регулативи.
Сите  учесници  во  изборниот  процес  имаа  пристап  до  медиумите  за  нивната  кампања, вклучувајќи  и  преку  слободен  медиумски  простор  во  јавниот  радиодифузер  и  платено рекламирање.
Некои непарламентарни партии се пожалија на немањето доволно можности за претставување на нивните пораки во медиумите, вклучувајќи и на ограниченото рекламирање во приватните  радиодифузни  медиуми.
Обидите  да  се  организираат  дебати  со  сите  клучни учесници  во  изборниот  процес  беа  во  најголем  дел  неуспешни  поради  одбивањето  на кандидатите да учествуваат.
Многу соговорници на НМИ на ОБСЕ/ОДИХР, вклучувајќи и новинари, упатија на самоцензура и отсуство на уредувачка независност на медиумите поради политичките и бизнис интересите на сопствениците.
За време на кампањата, НМИ на ОБСЕ/ОДИХР беше известена за еден случај на наводно заплашување на уредник на вести од страна на претставник на ДУИ.
Соговорниците исто така изразија загриженост за користењето на медиумски кампањи финансирани од владата (запрени  за  време  на  изборниот  период)  како  начин  да  се  одржат  и  наградат  пријателски настроените медиуми.
Резултатите од следењето на медиумите на НМИ на ОБСЕ/ОДИХР покажаа дека обата јавни телевизиски канали ја почитувале регулативата за рамномерно известување помеѓу групите во изборната кампања.
Во вестите на МРТ1, коалицијата предводена од ВМРО-ДПМНЕ и ДУИ добила  20  проценти  секоја,  опозициските  партии  добиле  42  проценти,  додека непарламентарните  групи  добиле  11  проценти.
На  МРТ2,  распределбата  на  медиумскиот простор помеѓу владејачките и опозициските партии беше слично рамномерна, со повеќе време посветено  на  партиите  на  етничките  Албанци.
МРТ1  и  МРТ2  ги  претставија  кандидатите генерално на позитивен и некритичен начин.
Приватните Сител, Канал 5 и Алфа не обезбедиле балансирано и непристрасно известување во своите вести.
Иако тие рамномерно го поделиле медиумскиот простор главно помеѓу ВМРО-ДПМНЕ и СДСМ, во првиот случај известувањето било со позитивен тон, а во вториот случај најчесто  со  негативен,  особено  на  Сител.
Сите  три  канали  отворено  ја  поддржувале владејачката партија и се фокусирале на темите кои беа составен дел од кампањата на ВМРО-ДПМНЕ.
Сомнителни  информации  преземени  од  интернет  повремено  се  пренесуваа  како политички вести на овие канали.
Другите приватни канали, Алсат-М, Телма и 24 Вести понудиле разновидно и често критично покривање  на  главните  учесници  во  изборниот  процес  и  политичките  актери  во  нивните информативни емисии, и исто така им дале можност на учесниците да ги презентираат нивните платформи во дебати и интервјуа.
Набљудуваните весници генерално понудиле разновидни вести, иако со доза на наклонетост кон конкретни партии.
Учество на етничките заедници кои не се мнозински
Партиите и коалициите кои ја претставуваат примарно заедницата на етничките Албанци се кандидирале  самостојно,  додека  партиите  и  кандидатите  кои  ги  претставуваат  помалите заедници се приклучиле кон коалиции предводени од партиите кои ги претставуваат поголемите заедници.
И коалицијата предводена од СДСМ и коалицијата предводена од ВМРО-ДПМНЕ во своите листи вклучиле претставници од речиси сите помали заедници, некои со изгледи за победа.
Како  и  во  минатото,  најголемиот  дел  од  партиите  кои  ги  претставуваат  помалите заедници  се  приклучиле  кон  коалицијата  предводена  од  ВМРО-ДПМНЕ.
Коалицијата предводена  од  СДСМ  активно  бараше  гласови  од  заедницата  на  етничките  Албанци,  вклучително и преку предлагање на кандидати со изгледи за победа од оваа етничка заедница, што за жал не беше добро прифатено од постоечките партии на етничките Албанци.
Темите поврзани со меѓуетничките односи беа значително застапени во кампањата, вклучувајќи ги  и  институционалните  односи  помеѓу  заедниците  на  етничките  Албанци  и  етничките Македонци и службената употреба на јазиците.
Изборната битка беше особено конкурентна кај заедницата на етничките Албанци.
Алијанса за Албанците и БЕСА ја оспори доминантната позиција  на  ДУИ.
Медиумското  покривање  на  помалите  заедници  и  нивното  учество  во изборите,  вклучувајќи  ги  и  митинзите  и  обраќањата  на  партиите,  беше  ограничено.
Известувањето за политичките активности на помалите заедници, особено Ромите, често се служеше со негативни стереотипи.
Додека изборниот материјал беше обезбеден на јазиците на етничките заедници кои не се мнозински немаше конкретна кампања за едукација насочена кон гласачите од помалите заедници или на нивните јазици.
Приговори и жалби
ДИК  постапувала  по  повеќето  административни  спорови  поврзани  со  изборите,  додека Државниот завод за ревизија и Државната комисија за спречување на корупција постапувале по приговори  поврзани  со  финансирање  на  кампањата  и  злоупотреба  на  административните ресурси,  соодветно.
Измените  и  дополнувањата  на  Изборниот  законик  во  2015  година  ги зајакнаа  правните  гаранции  за  решавање  на  изборните  спорови.
Согласно  претходните препораки  на  ОБСЕ/ОДИХР  и  Венецијанската  комисија,  тие  вклучуваат  покуси  рокови, објавување на административните одлуки во рок од 24 часа, и гарантирање на правото на жалба против  сите  административни  одлуки  до  Управниот  суд.
Покрај  тоа,  согласно  претходните препораки, ДИК донесе прирачник за процедурите за постапување по приговори.
До ДИК биле доставени 11 приговори до денот на изборите, најголемиот дел од кои биле отфрлени поради отсуство на надлежност или докази.
И покрај правната обврска, ДИК не спроведе електронски систем за управување со предмети и приговори.
Против две одлуки за одбивање на листите на СДПМ и НДМ беа поднесени жалби до Управниот суд но и двете беа отфрлени, на затворени сесии, како неосновани.
Иако обете одлуки беа објавени на нивната интернет страница, отсуството на јавни расправи е спротивно на заложбите на ОБСЕ и другите меѓународни обврски.
Покрај тоа, голем број соговорници изразија загриженост за судската независност.
Општо, и покрај подобрувањата на законот, спроведувањето на процедурите за решавање на изборни спорови не обезбеди во целост ефективен правен лек, што е спротивно на     заложбите на ОБСЕ и стандардите на Советот на Европа.
ДКСК  добила околу 1.000 барања за појаснување на прашања поврзани  со злоупотреба на административни ресурси, многу од кои биле анонимни или не содржеле доволно докази.
На 1 декември,  ДКСК  побарала  од  Основното  јавно  обвинителство  да  започне  истрага  по  две барања.
Покрај тоа, Народниот правобранител започнал 10 истраги поврзани со наводи за притисок врз јавни службеници и корекции во избирачкиот список, кои уште се во тек.
Уште две иницијативи биле поднесени во Уставниот суд со кои се оспорувала уставноста на одредбите поврзани со изборите.
На 9 ноември, Уставниот суд ги отфрлил обете иницијативи: една од БЕСА, со која се оспорува одредбата која бара гласачите со „сомнителни“ податоци на регистрација да се пререгистрираат (нема надлежност) и другата од НДМ, со која се оспорува составот на Привремената комисија (неоснована).
Набљудување на изборите
Изборниот законик пропишува набљудување на изборите од страна на меѓународни и граѓански набљудувачи.
Две граѓански организации ги набљудуваа овие избори: МОСТ ангажираше 80 долгорочни набљудувачи и околу 3.300 краткорочни набљудувачи, додека ЦИВИЛ ангажираше 35 долгорочни набљудувачи и околу 300 краткорочни набљудувачи.
МОСТ исто така спроведе паралелно сумирање на гласовите.
Учеството на граѓанските набљудувачи во сите фази од изборниот процес придонесе кон транспарентност на изборите.
Десет граѓански организации, кои  работеа  на  кампања  за  подигање  на  свеста  на  гласачите,  беа  известени за  предвидени ревизии кои ќе се спроведат пред и набрзо по денот на изборите.
Овие организации го оспорија времето на таквата истрага.
Предвремено гласање и ден на избори
Предвремените  избори  и  денот  на  изборите  главно  се  одвиваа  во  мирна  атмосфера  и  без поголеми  инциденти  и  тензии.
За  транспарентноста  придонесе  присуството  на  голем  број граѓански и партиски набљудувачи во текот на целиот ден (76 и 97 проценти, соодветно) во набљудуваните гласачки места.
Предвременото гласање се одржа на 7 декември за членовите на ИО надвор од земјата и на 10 декември за гласачите кои не можат од излезат од своите домови, внатрешно раселените лица, притворените  и  затворениците.
Освен  во  3  случаи,  предвременото  гласање  беше  генерално позитивно  оценето.
Забележаните  процедурални  проблеми  се  однесуваат  на  7  случаи  на несоодветно  запечатување  на  гласачките  кутии,  и  8  случаи  на  нарушување  на  тајноста  на гласањето.
За време на гласањето во најголемиот затвор во земјата, Идризово, набљудувачите забележале дека на неколку гласачи со валидни лични карти им било оневозможено да гласаат бидејќи ги немало на гласачкиот список.
Преку 500 затвореници не биле вклучени на списокот  поради истечени лични карти.
Не постои процедура за продолжување на истечени лични карти на затвореници.
На денот на изборите, речиси сите набљудувани гласачки места се отворени на време.
Процесот на  отворање  беше  позитивно  оценет  во  повеќето  места,  но  набљудувачите  забележале процедурални проблеми: во 20 случаи протоколот за гласање не бил пополнет пред почетокот на гласањето, во 21 случај не било покажано дека гласачките кутии се празни, и во 10 случаи не бил евидентиран бројот на безбедносни ленти за гласачките кутии.
Процесот на гласање бил позитивно оценет во 97 проценти од набљудувањата.
Процедурите главно биле следени, вклучувајќи ги и оние за спречување на повеќекратно гласање, како што се обележување на прстите на гласачите и проверка на фотографиите во избирачкиот список.
Поставеноста на 4 проценти од набљудуваните гласачки места била оценета како несоодветна.
Во половината од овие случаи, тоа влијаело на тајноста на гласањето.
Преполни простории биле забележани во 5 проценти од посетените гласачки места.
Повеќе од половина од набљудуваните гласачки места немале услови за самостоен пристап на гласачите со хендикеп.
Значајно, во 16 проценти од набљудуваните гласачки места, на граѓани не им било дозволено да гласаат бидејќи ги немало во избирачкиот список.
Иако некои од овие граѓани биле упатени во други  гласачки  места,  други  истакнале  дека  нивните  податоци  биле  дел  од  28.341  записи избришани во јули 2016 година.
Вкупно 335 од засегнатите лица поднеле барање приговори до ДИК по тој основ.
Ова ја истакнува континуираната потреба од изнаоѓање одржливо решение за структурните недостатоци во избирачкиот список.
Во текот на гласањето беа забележани одредени сериозни нерегуларности, како што се групно гласање (4 проценти), гласање за друг (2 проценти) и несоодветно запечатување на гласачки кутии (2 проценти).
Забележани се и притисоци врз гласачи и мешање на неовластени лица во работењето на ИО.
Во текот на денот, медиумите и полицијата известуваа за нерегуларности поврзани  со  купување  гласови  и  фотографирање  гласачки  ливчиња.
Најмалку  6  лице  биле уапсени.
Набљудувачите  на  меѓународната  набљудувачка  мисија  за  избори  го  оценија  процесот  на броење  како  ефикасен  и  транспарентен.
Меѓутоа,  забележани  беа  сериозни  процедурални пропусти во голем број гласачки места, и броењето беше негативно оценето во 10 набљудувани ИО.
Тоа  првенствено  се  однесува  на  постапките  пред  отворањето  на  избирачките  кутии, вклучително и броењето на бројот на потписи и неискористени гласачки ливчиња (28 и 25 случаи, соодветно), и верификувањето на бројот на безбедносни ленти за гласачки кутии (14 случаи).
По  броењето,  16  набљудувани  ИО  имале  потешкотии  при  пополнувањето  на протоколите  за  резултати,  а  14  ИО  не  ги  следеле  процедурите  за  пакување  чувствителен материјал и гласачки ливчиња.
Копии од протоколот биле дадени на оние кои ги побарале; меѓутоа,  33  набљудувани  ИО  не  ги  поставиле  протоколите  на  видно  место,  како  што  е пропишано  со  законот.
Броењето  е  завршено  во  предвидениот  рок  до  полноќ  во  сите набљудувани гласачки места.
Сумирањето започнало навреме, но било негативно оценето во 8 случаи.
Главните проблеми кои биле забележани се однесуваат на условите во ОИК: недоволно простор (24 ОИК), преголема толпа луѓе (22 ОИК), и лоша организација (9 ОИК).
За време на набљудувањето, 336 протоколи за броење содржеле несообразности и гласачките ливчиња се пребројувале во 40 гласачки места.
Иако не е пропишано со закон, ДИК ги објави прелиминарните резултати по гласачки места и изборни  единици  на  интернет  во  текот  на  ноќта,  што  допринесе  кон  транспарентноста  на процесот.
ДИК објави прелиминарна излезност на гласачите од 67 проценти.
ИНФОРМАЦИИ ЗА МИСИЈАТА И БЛАГОДАРНОСТ
Скопје, 12 декември 2016 – Оваа Изјава за првичните наоди и заклучоци е резултат на заедничкиот напор на  Канцеларијата  на  ОБСЕ  за  демократски  институции  и  човекови  права  (ОБСЕ/ОДИХР), Парламентарното собрание на ОБСЕ (ПС на ОБСЕ), Парламентарното собрание на Советот на Европа (ПССЕ) и Европскиот парламент (ЕП).
Оценката е направена со цел да се утврди дали изборите биле во согласност со заложбите на ОБСЕ и другите меѓународни обврски и стандарди за демократски избори, како и со националното законодавство.
Роберто Батели беше назначен од Претседавачот на ОБСЕ за Специјален координатор и предводник на краткорочната мисија за набљудување на ОБСЕ.
Азај Гулијев ја предводеше делегацијата на ПС на ОБСЕ.
Стефан Шенах ја предводеше делегацијата на ПССЕ.
Игор Шолтес ја предводеше делегацијата на ЕП.
Тана де Зулуета е Шеф на НМИ на ОБСЕ/ОДИХР, назначена од 3 ноември.
Секоја од институциите вклучени во оваа Меѓународна набљудувачка мисија за избори (МНМИ) ја има прифатено Декларацијата за принципите за меѓународно набљудување на изборите од 2005 година.
Оваа Изјава за првичните наоди и заклучоци се објавува пред завршувањето на изборниот процес.
Конечната оценка на изборите ќе зависи, делумно, од спроведувањето на преостанатите фази од изборниот процес, вклучувајќи го и пребројувањето, сумирањето и објавувањето на резултатите, како и постапувањето по приговорите и жалбите по изборите.
ОБСЕ/ОДИХР ќе издадат сеопфатен конечен извештај, вклучувајќи и препораки за можни подобрувања, околу осум недели по завршувањето на изборниот процес.
ПС на ОБСЕ ќе го презентира својот извештај на Зимскиот состанок во 2017 година.
ПССЕ ќе го презентира својот извештај во јануари на првата седница во 2017 година во Стразбур.
ЕП ќе го презентира својот извештај на претстојниот состанок на состанокот со Комисијата за надворешни работи.
НМИ на ОБСЕ/ОДИХР е составена од 16 експерти во главниот град и 20 долгорочни набљудувачи распоредени низ целата држава.
На денот на изборите, беа распоредени 335 набљудувачи од 42 држави, вклучувајќи и 277 долгорочни и краткорочни набљудувачи распоредени од страна на ОБСЕ/ОДИХР, како и делегација од 24 членови на ПС на ОБСЕ, делегација од 19 членови на ПССЕ и делегација од 15 членови на ЕП.
Беше набљудувано отворањето во 92 изборни места и гласањето во 1.337 изборни места во целата држава.
Броењето беше набљудувано во 131 изборни места, додека сумирањето на резултатите беше набљудувано во сите 80 ОИК.
Набљудувачите би сакале да им се заблагодаруваат на властите за нивната покана да ги набљудуваат изборите, и на ДИК и Министерството за надворешни работи за помошта.
Тие исто така изразуваат благодарност и до другите државни институции, политички партии и граѓански организации, како и до претставниците на меѓународната заедница за нивната соработка.
Англиската верзија на овој извештај е единствениот официјален документ.
Неофицијален превод е достапен на македонски и на албански јазик.
Канцеларија за демократски институции и човекови права
ПОРАНЕШНА ЈУГОСЛОВЕНСКА РЕПУБЛИКА МАКЕДОНИЈА
ПРЕДВРЕМЕНИ ПАРЛАМЕНТАРНИ ИЗБОРИ
Закажани на 5 јуни 2016
Мисија за набљудување на избори на ОБСЕ/ОДИХР Конечен извештај
ПОРАНЕШНА ЈУГОСЛОВЕНСКА РЕПУБЛИКА МАКЕДОНИЈА
ПРЕДВРЕМЕНИ ПАРЛАМЕНТАРНИ ИЗБОРИ
ЗАКАЖАНИ НА 5 ЈУНИ 2016
Конечен извештај на Мисијата за набљудување на избори на ОБСЕ/ОДИХР
КРАТОК ОСВРТ
На официјална покана, на 31 март Канцеларијата на ОБСЕ за демократски институции ичовекови права (ОБСЕ/ОДИХР)назначи Мисија за набљудување на изборите (МНИ) занабљудување на предвремените парламентарни избори закажани на 5 јуни.
МНИ наОБСЕ/ОДИХР ги заврши набљудувачките активности на 1 јуни, по откажувањето наизборите.
Мисијата изврши проценка дали изборниот процес и спроведените активности дотој датум беа во согласност со Заложбите на ОБСЕ, другите меѓународни обврски истандарди за демократски избори и домашното законодавство.
Предвремените парламентарни избори беа закажани како дел од повеќепартискиот Договород Пржино кој имаше за цел да им стави крај на политичките тензии кои произлегуваа одопозицискиот бојкот на Собранието и објавувањето на прислушуваните снимки за наводназлоупотреба на власта од страна на високи владини и јавни службеници.
Политичката кризасе влоши по најавата на опозицијата за бојкот на изборите поради неисполнување наклучните услови на Договорот.
По преговорите, Собранието ги одложи предвременитеизбори, првично закажани на 24 април, за 5 јуни.
Беа организирани редовни демонстрации заоткажување на изборите, како и контра-демонстрации за нивно одржување.
Влијание врз политичката клима имаше и одлуката на претседателот Ѓорге Иванов запомилување на сите лица кои беа обвинети, под истрaга или осомничени за вмешаност воскандалот со прислушувањето.
Од четирите потписнички на Договорот од Пржино, само владејачката партија поднесекандидатски листи во предвидениот рок на 11 мај.
Две вонпарламентарни партии, коиподнесоа кандидатски листи, беа одбиени поради технички причини.
Многу соговорници наМНИ на ОБСЕ/ОДИХР сметаа дека одржувањето избори со само еден учесник го доведуваво прашање политичкиот плурализам.
Некои претставници на меѓународната заедницаизјавија дека влада која ќе произлезе од избори во кои не учествуваат трите најголемипартии не може да биде кредибилен партнер.
На 18 мај Уставниот суд донесе времена мерка против одлуките на Собранието кои беарезултат на неговото распуштање, иако претходно одлучи дека не е надлежен да расправа подва такви предмети.
На 25 мај Судот го прогласи распуштањето на Собранието за неуставно.
Пред конечната судска одлука, Собранието беше повторно свикано и гласаше за откажувањена изборите од 5 јуни.
Владата се врати во својот состав од пред Договорот од Пржино.
Иако органите на власта презедоа некои мерки за спречување на застрашувањето ипритисокот врз граѓаните, атмосферата на застрашување беше често наведувана од многусоговорници на МНИ на ОБСЕ/ОДИХР.
Некои од нив ова му го припишуваа на стравот ододмазда кој постои во државните претпријатија и институции.
МНИ на ОБСЕ/ОДИХР доби кредибилни наводи за притисок врз вработените во јавниот сектор за учество на контрапротестите, вклучувајќи и закани за отпуштање од работа.
Ова го доведе во прашање правотона избирачите да го дадат својот глас без страв од одмазда, согласно пропишаното во став 7.7од Копенхашкиот документ на ОБСЕ од 1990 година.
Изборите се главно регулирани со Уставот и Изборниот законик.
Во ноември 2015 г.Собранието усвои значителен број на амандмани на Изборниот законик.
Овие амандмани сеобидоа да одговорат на повеќето претходни препораки на ОБСЕ/ОДИХР.
Меѓутоа, одреденброј соговорници на МНИ на ОБСЕ/ОДИХР ја нагласија и важноста од целоснаимплементација на Законикот.
Задоцнетите измени имаа негативно влијание врз начинот накој изборните чинители ги разбираа новите одредби и врз нивната способност да гиизвршуваат функциите.
Додека амандманите претставуваат обид за подобрување наИзборниот законик, соговорниците на МНИ на ОБСЕ/ОДИХР генерално сметаа декаИзборниот законик би имал корист од целосна ревизија, поради внатрешните недоследностии недоволната кохерентност.
Од 120 до 123 пратеници се избираат според пропорционалниот изборен модел со затворенилисти.
Од овие, по 20 пратеници се избираат во секоја од 6-те изборни единици во земјата.
Како резултат на амандманите на Изборниот законик од 2015 г., до тројца пратеници може дасе избираат од една изборна единица надвор од земјата.
Поради недоволен број на пријавенигласачи, гласањето во странство беше откажано, така што на одреден број гласачи им бешеускратено правото на глас.
Со изборите раководи изборната администрација која е организирана на три нивоа, на челосо Државната изборна комисија (ДИК).
Амандманите од 2015 г. го изменија составот на ДИКи ги зголемија нејзините надлежности, вклучувајќи и надлежност за водење на избирачкиотсписок.
ДИК работеше во многу тензична политичка средина и под критика на опозицијата и многуорганизации на граѓанското општество, кои беа против одржувањето избори на 5 јуни.
ДИКработеше согласно административните рокови и одржуваше редовни седници.
И покрајзаконската обврска за јавност на седниците, ДИК одржа две затворени седници и редовноодржуваше „работни седници“ затворени за јавноста.
Одлуките не беа систематскиобјавувани на веб-страницата и тоа ја намали транспарентноста на нејзината работа.
Дополнително, седниците на ДИК беа бојкотирани од двајцата членови на опозицијата.
Додека подрачните одделенија на ДИК се чинеа екипирани со искусен кадар, локалнитеизборни претставници се чинеше дека немаат надлежност во донесувањето одлуки имногумина се пожалија на недостиг на ресурси и недоволно поддршка и насоки одцентралата.
Дополнително, повторното именување на членовите на општинските изборникомисии беше извршено во текот на изборниот процес, што влијаеше врз нивната работа,како и врз формирањето на избирачките одбори.
Сегашниот систем на регистрација на гласачи врз основа на матичен број може да обезбедиточност на избирачкиот список и доволни механизми на заштита против измами и двојнарегистрација, доколку истиот се имплементира доследно и правилно.
Додека ДИК направисериозни напори навремено да го ажурира избирачкиот список преку вкрстена проверка набазите на податоци и теренски проверки, процесот се покажа сложен, методолошки тежок исо потреба од големи ресурси.
Процесот беше критикуван од соговорниците на МНИ наОБСЕ/ОДИХР како хаотичен, методолошки неисправен и понекогаш несоодветен запостапување по претходните наводи за неправилности.
МНИ на ОБСЕ/ОДИХР беше информирана за неколку случаи на наводно постоење нафиктивни гласачи и други нерегуларности.
Додека многу наводи се покажаа неточни или паксе однесуваа на грешки во регистрацијата кои веќе беа исправени, беа забележани случаи нагласачи заведени на непостоечки адреси, што може да укаже на нерегуларност ворегистрацијата или пак на административна грешка.
Како одговор на ваквите наводи, МВРобјави дека од 31 март 2016 г. во Регистарот на државјани има 2.464.925 граѓани, од кои1.956.518 се на возраст со право на глас.
Извештајот за напредокот во ажурирањето наизбирачкиот список, објавен од ДИК на 26 април, не изнесе докази за нерегуларности ворегистрацијата на гласачи.
Медиумската сфера е поделена по етнички линии и се карактеризира со голем број средстваза јавно информирање кои функционираат во ограничен рекламен пазар.
Неколкусоговорници на МНИ на ОБСЕ/ОДИХР изразија загриженост поради влошувањето наслободата на медиумите, политичкиот притисок и мешањето на сопствениците во работатана новинарите.
Некои сметаа дека владината селекција на радиодифузери за рекламирање енаграда за позитивното известување и уредничката политика.
Законската рамка за медиумско покривање на изборите беше суштински изменета; mеѓутоа,повеќето соговорници на МНИ на ОБСЕ/ОДИХР ја нагласија потребата од посуштинскиреформи.
Како дел од Договорот од Пржино беа одржани консултации помеѓу четиритеполитички партии и организациите на граѓанското општество за продолжување нареформите во медиумската сфера, но предлог - амандманите беа отфрлени од Собранието воаприл.
Мониторингот на медиумите спроведен од МНИ на ОБСЕ/ОДИХР укажува декаинформативните програми на МРТ-1 ограничено известуваа за политичките настани иизбегнуваа пошироко покривање на дневните настани.
Во неколку случаи, при покривањетона настаните, новинари на МРТ-1 ги мешаа фактите со сопствените политички ставови.
Најпопуларните приватни ТВ станици, Сител и Канал 5, заедно со Алфа, покажааеднообразен пристап во покривањето на настаните, со исклучиво позитивен и неутрален тонкон владејачката партија, а негативен кон главната опозициска партија.
Дневноинформативните емисии на Телма и кабловската 24 Вести беа побалансирани и подетални.
Амандманите на Изборниот законик од 2015 г. ги прилагодија роковите за расправање иодлучување по изборни приговори и наложија сите расправи на управните органи да бидатотворени за јавноста.
И покрај уставната одредба за одржување на јавни судски седници,Управниот суд работеше нетранспарентно и двата предмети поврзани со изборите гиразгледуваше без одржување на јавно рочиште.
Дополнително, недостигот на редовнинасоки за процесот на приговори ја намалува ефективноста на средствата за правен лек, којае пропишана во став 5.10 од Копенхашкиот документ на ОБСЕ.
ВОВЕД И БЛАГОДАРНОСТ
На официјална покана и врз основа на препораките на Мисијата за проценка на потребите,спроведена од 2 до 5 ноември 2015 г., Канцеларијата на ОБСЕ за демократски институции ичовекови права (ОБСЕ/ОДИХР) на 31 март назначи Мисија за набљудување на избори(МНИ) за набљудување на предвремените парламентарни избори, закажани за 5 јуни 2016година.
МНИ, предводена од амбасадорот Јан Петерсен, ја сочинуваа главен тим од 12 члена, со седиште во Скопје и 24 долгорочни набљудувачи (ДН) кои беа распоредени низцелата земја на 13 април.
Членовите на мисијата беа избрани од 21 земја-членка на ОБСЕ.
Со откажувањето на изборите на 18 мај, МНИ на ОБСЕ/ОДИХР ги заврши набљудувачкитеактивности на 1 јуни.
Меѓутоа Мисијата изврши проценка дали изборниот процес иактивностите спроведени до тој датум беа во согласност со заложбите на ОБСЕ, другитемеѓународни обврски и стандарди за демократски избори и домашното законодавство.
Наовој конечен извештај му претходат два периодични извештаи.
3МНИ на ОБСЕ/ОДИХР им се заблагодарува на органите на власта за поканата занабљудување на изборите како и на Државната изборна комисија (ДИК), Министерството занадворешни работи и останатите органи на државната и локалната власт, за поддршката исоработката во текот на МНИ.
Мисијата исто така изразува благодарност до Мисијата наОБСЕ во Скопје,4останатите меѓународни организации и амбасади акредитирани воСкопје, како и до политичките партии, организациите на граѓанското општество ипретставниците на медиумите, за нивната соработка и поддршка.
ПОЛИТИЧКИ КОНТЕКСТ
Предвремените парламентарни избори беа закажани како дел Договорот од Пржино,потпишан на 2 јуни 2015 г. и Протоколот од 15 јули, чија цел беше да им стави крај наполитичките тензии кои произлегуваа од опозицискиот бојкот на Собранието и објавувањетона прислушуваните снимки за наводна злоупотреба на власта од страна на високи владини ијавни службеници.
Овој договор помеѓу четирите најголеми партии – Внатрешната македонска револуционернаорганизација – Демократска партија за македонско национално единство (ВМРО-ДПМНЕ),Социјалдемократскиот сојуз на Македонија (СДСМ), Демократската унија за интеграција(ДУИ), и Демократската партија на Албанците (ДПА), беше склучен со посредство наЕвропската комисија (EК).
Предвремените избори беа првично закажани за 24 април 2016година.
Во јануари 2016 г., СДСМ најави дека нема да учествуваат на изборите, тврдејќи декаклучните услови од Договорот во Пржино не се исполнети, особено прочистувањето наизбирачкиот список, реформите во медиумите и одвојувањето на државните и партиските активности.
На 23 февруари, Собранието го усвои барањето на ДУИ за одлагање нараспуштањето на Собранието и на 15 април претседателот на Собранието ги презакажаизборите на 5 јуни.
Политичката атмосфера се влоши по 12 април, кога претседателот Ѓорге Иванов донесеодлука за помилување на сите лица кои беа обвинети, под истрага или осомничени завмешаност во скандалот со прислушувањето.
Сите поголеми политички парти го осудијапомилувањето и повикаа претседателот да ја повлече својата одлука.
Помилувањетопредизвика протести и контра-протести.
Обединети под мотото Протестирам,демонстрантите повикуваа на оставка на претседателот и откажување на изборите.
Додекапретставниците на Протестирам тврдеа дека се политички независни, ВМРО-ДПМНЕтврдеше дека протестите се оркестрирани од СДСМ.
Контра-протестите, организирани одГраѓанското движење за одбрана (ГДОМ), ја поддржуваа владината позиција, тврдејќи декаизборите треба да се одржат на 5 јуни.
Иако беа преземени некои мерки за спречување на притисокот врз граѓаните од страна наорганите на власта, со политички изјави и отворање телефонски линии, атмосферата назастрашување често беше наведувана од страна на многу соговорници на МНИ наОБСЕ/ОДИХР, и некои од нив ова му го припишуваа на стравот од одмазда која постои водржавните претпријатија и институции.
Иако не беа поднесени официјални приговори, МНИна ОБСЕ/ОДИХР доби веродостојни наводи за притисок врз вработените во јавниот секторза учество на контра-протестите, вклучувајќи и закани за отпуштање од работа.
Ова годоведува во прашање правото на гласачите да го дадат својот глас без страв од одмазда,согласно предвиденото во Копенхашкиот документ на ОБСЕ од 1990 година.
Граѓаните, вклучително и јавните или државните службеници, не треба да бидатизложувани на притисок или застрашување.
Органите на власта треба активно да гиохрабруваат граѓаните да ги пријавуваат сите случаи на притисок, поткрепени со доказикои може да се проверат.
Сите случаи и наводи за притисок и застрашување треба дабидат целосно и ефективно истражени и гонети од органите на власта.
Периодот пред изборната кампања се одликуваше со размена на остра реторика помеѓуглавните политички партии, особено помеѓу ВМРО-ДПМНЕ и СДСМ.
ВМРО-ДПМНЕтврдеше дека одржувањето на предвремени избори е единствениот излез од политичкатакриза, додека приоритет за СДСМ беше спроведувањето на Договорот од Пржино, предодржувањето на избори.
На 9 април, СДСМ и 17 помали партии ја потпишаа Платформата задемократска Македонија, со која повикаа на спроведување на Договорот од Пржино инајавија бојкот на изборите.
ДУИ и ДПА на крај изјавија дека се залагаат за инклузивниизбори, со учество на сите партии.
Повеќето партии очекуваа зголемена вклученост на меѓународната заедница во решавањетона кризата.
По преговорите, не беше постигнат политички договор и од четирите партии –потписнички на Договорот од Пржино, само ВМРО-ДПМНЕ поднесе кандидатски листи на11 мај, така што беше единствениот пријавен учесник во изборите.
Многу соговорници наОБСЕ/ОДИХР сметаа дека одржувањето избори со само еден учесник го доведува вопрашање политичкиот плурализам.
На 17 мај, претставник на Европската комисија изјави дека „не гледаат дека се исполнетиминималните услови за овозможување кредибилни избори на 5 јуни 2016 година, кои бибиле признаени од меѓународната заедница” и дека „секоја влада која ќе произлезе од избориво кои не учествуваат трите најголеми партии, нема да биде кредибилен партнер замеѓународната заедница”.
На 18 мај, Уставниот суд расправаше за иницијативата на ДУИ, поднесена на 15 мај, запрогласување неуставност на распуштањето на Собранието.
Во иницијативата се наведувашедека избори може да се одржат само во рок од 60 дена од денот на распуштање наСобранието.
Со едногласна одлука Судот донесе времена мерка против одлуката за распуштање наСобранието и против распишувањето на изборите од страна на претседателот на Собраниетоза 5 јуни.
Периодот на кампањата и сите активности поврзани со изборите беа прекинати доконечното произнесување на Судот за усвојување на иницијативата или за укинување навремената мерка.
Пред конечната судска одлука, Собранието беше свикано на 18 мај и гласаше едногласно забришење на 5 јуни од Изборниот законик како ден за одржување на изборите.
Нов датум заизбори не беше закажан.
На 25 мај, Уставниот суд ја усвои иницијативата на ДУИ и гопрогласи распуштањето на Собранието за неуставно, поништувајќи го решението напретседателот за распишување на изборите за 5 јуни.
Претходно Судот отфрли сличенпредмет во два наврати поради ненадлежност.
Неколку соговорници на ОБСЕ/ОДИХРтврдеа дека одлуката на Уставниот суд била под влијание на политичките настани.
На седницата на 18 мај, Собранието ги усвои оставките на министрите на СДСМ кои беаподнесени на 6 април и истите ги замени со претставници на владејачката коалиција наВМРО-ДПМНЕ.
СДСМ и ДПА изјавија дека Договорот од Пржино е прекршен, наведувајќидека воспоставувањето преодна влада е една од неговите одредби.
Собранието исто така го измени Законот за помилување со цел да му овозможи напретседателот да ги повлече претходните одлуки за помилување, кое што претседателот гонаправи на 6 јуни.
Одреден број претставници на опозицијата поведоа иницијатива заутврдување одговорност на претседателот Иванов поради повреда на Уставот придонесувањето на одлуките за помилување.
На 21 јуни Собранието не постигна двотретинскомнозинство неопходно за усвојување на иницијативата.
ПРАВНА РАМКА
Изборите се регулирани со Уставот и Изборниот законик, како и со прописи кои ги донесуваДИК.
Изборниот законик беше донесен во 2006 г., но оттогаш претрпе суштински измени.
По Договорот од Пржино беше формирана работна група во која учествуваа ВМРО-ДПМНЕ,СДСМ, ДУИ и ДПА.
Групата постигна консензус за изборната реформа, и на 9 ноември,Собранието усвои значителен број на амандмани.
Амандманите беа обид да се одговори наповеќето претходни препораки на ОБСЕ/ОДИХР, особено оние што се однесуваа наначелото на еднаквост на гласот при гласањето во странство, составот и надлежностите наДИК, еднакви услови за застапеност во медиумите во текот на изборниот период,зајакнување на известувањето за финансирањето на партиите и изборните кампањи иревизијата, подобрување на механизмите на заштита за одвојување на државата од партијата,воведување рокови за судовите за одлучување во изборни спорови и разјаснување надефиницијата за водење на кампања и периодот на кампањата.
Фотографии од гласачите наизбирачкиот список и одбележување на палците на гласачите со мастило беа воведени какоможни механизми на заштита против повеќекратното гласање.
Додека амандманите претставуваат обид да се подобри Изборниот законик, неколкусоговорници на МНИ на ОБСЕ/ОДИХР сметаа дека задоцнетите измени негативно сеодразиле на разбирањето на одредбите од страна на изборните чинители и на нивнатаспособност да ги извршуваат функциите.
На пример, многу малку чинители беаинформирани за нив, ниту пак ги разбираа новите одредби за политичко рекламирање сопомош на постери, билборди и рекламни панели.
Дополнително, одредбите за предвремено водење на кампањата не беа ефективни бидејќидефиницијата за учесници во изборите кои не може да водат кампања е ограничена само накандидатите кои се потврдени од ДИК, кое што пак се случува дури пред самиот почеток на кампањата.
Одредбите за постапките за пријавување на гласачите во странство треба истотака да бидат разјаснети за да се обезбеди остварување на правото на глас на сите избирачи.
Соговорниците на ОБСЕ/ОДИХР едногласно сметаа дека на Изборниот законик му епотребна целосна ревизија.
Истите нагласија дека целосната и ефективна имплементација наЗаконикот е подеднакво важна.
Изборниот законик ќе има корист од целосна ревизија заради негова хармонизација, каковнатрешно така и со другите релевантни закони.
Ревизијата треба да се изврши поконсултации помеѓу сите политички чинители и релевантни организации на граѓанскотоопштество.
Истата треба да биде завршена доволно време однапред пред одржување наследните избори.
Потребно е спроведување на обука за кадрите во изборниот процес ипрограми за подигнување на јавната свест за да се зајакне ефективната имплементација наЗаконикот.
ИЗБОРЕН МОДЕЛ
Од 120 до 123 пратеници во Собранието се избираат според пропорционалниот изборенмодел со затворени листи.
Од овие, по 20 пратеници се избираат во секоја од 6-те изборниединици во земјата.
Како резултат на амандманите на Изборниот законик од 2015 г., до 3пратеници може да се избираат од едната изборна единица надвор од земјата.
Новиот модел на гласање во странство претставуваше обид да се урамнотежат гласовите наизбирачите во и надвор од земјата.
На 13 мај, ДИК го откажа гласањето во странствосметајќи дека се пријавиле недоволен број на граѓани за гласање.
Одлуката ефективно имго одзеде правото на глас на сите пријавени гласачи надвор од земјата, бидејќи ДИК не имовозможи алтернативна одредба според која ќе може да го остварат правото на глас.
Доколку се задржи сегашниот модел за гласање во странство, потребно е да се донесаталтернативни одредби за да може гласачите да го остварат своето право на глас во случајна откажување на гласањето во странство.
На 13 мај, ДИК испрати писмо до министерот за правда и претседателот на Собраниетоизвестувајќи ги дека три од шесте изборни единци во земјата имаат поголемо отстапување вобројот на гласовите од дозволените 5 отсто според Изборниот законик.
Во декември 2015г.,ДИК претходно ги известила овие институции за недоследноста, но не била преземенаникаква мерка за промена на единиците пред распуштањето на Собранието во април.
Изборниот законик не содржи постапка за определување на границите на изборните единциили критериуми за нивно определување, што е спротивно на меѓународно востановената практика.
Законикот доделува конкретен број на избирачки места на секоја изборнаединица.
Дополнително, законот ја обврзува ДИК да ги подели избирачките места соповеќе од 1000 регистрирани гласачи пред избори, така што листата на избирачки местасодржана во Изборниот законик не би била секогаш точна.
За да се обезбеди еднаквост на гласот, законодавството би требало да предвидувапериодична ревизија на границите на изборните единици од страна на независно тело.
Когасе врши редефинирање на изборните единици, истото треба да биде направено навремено,транспарентно, непристрасно и на инкулзивен начин.
ИЗБОРНА АДМИНИСТРАЦИЈА
Изборната администрација е организирана на три нивоа и ја сочинуваат ДИК, 80 општинскиизборни комисии (ОИК) и приближно 3,480 избирачки одбори (ИО).
ДИК имаше поддршкаод своите 34 подрачни одделенија и од месните канцеларии.
ДИК е одговорна за целосното спроведување на изборите.
ОИК се одговорни занадгледување на изборниот процес во секоја општина, назначување и обука на ИО,сумирање и објавување на општинските резултати, како и за други технички подготовки подраководство на ДИК.
ИО се одговорни за спроведување на изборните дејствија наизбирачките места на денот на изборите.
По Договорот од Пржино, составот на ДИК беше зголемен од седум на девет члена.
Покрајшесте претставници на парламентарните партии номинирани од владејачките партии(ВМРО-ДПМНЕ – 2 и ДУИ – 1) и опозицијата (СДСМ – 2 и ДПА– 1), Комисијата вклучува итројца независни експерти, неповрзани со ниту една политичка партија.
Новата ДИК бешеназначена од Собранието за мандат од пет години на 16 декември 2015 г., со задоцнување од5 месеци од предвиденото со Договорот од Пржино.
Претседателот на ДИК и неговиотзаменик беа избрани од редовите на непартиските членови.
Согласно претходни препоракина ОБСЕ/ОДИХР, ресурсите на ДИК беа зајакнати со регрутирање на дополнителен кадар воправното одделение и во Одделот за информатичка технологија, како и во некои подрачниодделенија.
Меѓутоа, сите овие се времени работни места, до 31 декември 2016 г.За да се обезбеди трајност на административниот капацитет на ДИК, сите неопходниработни места во стручната служба треба да бидат редовни, врз основа на јавен оглас завработување.
ДИК главно се концентрираше на ревизија на избирачкиот список.
По распишувањето наизборите, ДИК започна административни подготовки со усвојување на роковникот заизборни дејствија, при што многу рокови беа скратени поради предвремените избори, како и оперативен буџет.
ДИК се придржуваше до административните рокови и одржувашередовни јавни седници.
Меѓутоа транспарентноста на нејзината работа беше намалена когасе состануваше на затворени работни седници, без пристап на набљудувачите и медиумите.
Сепак, на овие состаноци не беа усвојувани одлуки.
Понатаму, ДИК одржБуџетот изнесуваше 450а две редовнизатворени седници, каде што беа донесени одлуки за промените во именувањата на ОИК и занекои технички прашања.
Дополнително, речиси сите одлуки на ДИК усвоени во март 2016г. не беа објавени на нивната веб-страница, спротивно на Деловникот.
Ваквиот недостиг натранспарентност се коси со меѓународните стандарди и добрите практики.
Согласно законот и со цел да се зголеми транспарентноста и јавната доверба во работатана ДИК, сите седници на ДИК треба да бидат отворени за јавноста; сите одлуки на ДИКтреба да бидат објавувани на нивната веб-страница, без одлагање.
ДИК работеше во тензична политичка атмосфера и под критика на опозицијата и некоиорганизации на граѓанското општество, кои беа против одржување на избори на 5 јуни.
На 15април, кога беше распишан денот на изборите, Комисијата гласаше со шест гласа за дека тиесе „законски, совесно и транспарентно спремни да ги спроведат сите изборни активности“.
Претседателот на ДИК и двајца претставници на СДСМ го напуштија состанокот без дагласаат и претставниците на СДСМ не учествуваа на седниците до 13 мај.
Додека подрачните одделенија на ДИК се чинеа екипирани со искусен кадар, меснитеизборни претставници се чинеше дека воопшто немаат одлучувачка моќ и многумина од нивсе жалеа на недостиг од неопходни ресурси и недоволна поддршка и раководство од странана централата.
Општото очекување за откажување или одлагање на изборите закажани на 5јуни влијаеше на нивото на ангажираност на изборните претставници.
ОИК е составена од претседател, четири члена и нивните заменици, избрани по случаенизбор од редовите на вработените во јавната администрација со високо образование, сомандат од пет години.
Претседателот и двајцата членови (и нивнитезаменици) се избираат по случаен избор од редовите на вработените во јавнатаадминистрација, а останатите два члена се номинирани од политички партии, еден одвладејачките политички партии и еден од опозицијата.
Бидејќи петгодишниот мандат на ОИК истекуваше на 28 април, ДИК назначи нови членовина ОИК преку компјутерска програма за случаен избор.
Како резултат на таквиот избор,јавните службеници беа назначени во ОИК без претходни консултации и понекогашспротивно на нивната волја.
Над 50 од вкупно 800 членови на ОИК побараа ДИК да јаотповика нивната селекција поради здравствени причини, припадност на политичка партијаили несоодветен степен на образование.
Назначувањето на ОИК не беше усогласено со роковникот за изборни дејствија во 2016 г.,бидејќи се случуваше во изборниот период.
Немаше доволно време новите членови дапоминат обука пред започнување со нивните должности, спротивно на меѓународните добрипрактики.
Дополнително, поради слабата комуникација помеѓу ДИК и ОИК, многу новичленови неколку дена не беа информирани за нивното назначување во ОИК.
Воспоставувањето на многу ОИК беше дополнително пролонгирано поради распределувањена несоодветни ресурси, вклучително и канцелариски простор и компјутери.
Како резултатна таквите задоцнувања, ниту еден ИО не беше назначен во законскиот рок до 6 мај, ниту пакдо откажувањето на изборните активности на 18 мај.
ВМРО-ДПМНЕ беше единственатапартија која поднесе листа со свои претставници до ИО.
Треба да се размисли за воспоставување и обезбедување поефикасна комуникација иподдршка од ДИК за локалните органи за управување со избори.
Потребна е опсежна истандардизирана обука за локалните претставници на ДИК и членовите на ОИК предраспишување на нови избори.
На месните канцеларии треба да им се овозможат неопходниресурси за навремено и ефективно вршење на работите.
Изборниот законик овозможува правична застапеност на етничките групи и половите воорганите на изборната администрација.
Од деветте членови на ДИК, две се жени и тројца сеприпадници на албанската националност.
Околу 47 отсто од членовите на ДИК се жени.
Во22 ОИК беше задоволен потребниот број на припадници на албанската националност.
Во триОИК беа застапени припадници на турската националност, додека припадници на српската иромската националност беа застапени во по една ОИК.
РЕГИСТРАЦИЈА НА ГЛАСАЧИ
Регистрацијата на гласачи е пасивна, со исклучок на гласачите кои привремено живеат востранство, кои треба активно да се регистрираат.
Избирачко право имаат сите граѓани сонаполнети 18 години живот, со пријавено живеалиште во земјата и важечки документи заидентификација или биометриски пасош.
Точноста на избирачкиот регистар и следствено, на избирачкиот список, беше едно однајспорните прашања во политичката криза.
ОБСЕ/ОДИХР претходно препорача јасни,координирани и транспарентни постапки за сите институции вклучени во ажурирањето наизбирачкиот список.
Амандманите на Изборниот законик од 2015 год ѝ доделија на ДИКисклучива надлежност за водење на избирачкиот список врз основа на податоци добиениглавно од Министерството за внатрешни работи (МВР), додека МВР ја задржа контролатаврз базите на податоци со единствен матичен број, пријавување на живеалиште и податоцитеза документи за лична идентификација издадени на граѓани.
АЖУРИРАЊЕ НА ИЗБИРАЧКИОТ РЕГИСТАР
Во февруари 2016 г., согласно усвоената методологија, ДИК започна со ажурирање наизбирачкиот список преку вкрстена проверка на базите на податоци од 11 институции, како исо спроведување на теренски проверки.
30 Сите соговорници на МНИ на ОБСЕ/ОДИХРизјавија дека овој процес се покажал оперативно комплексен и методолошки тежок, како идека биле потребни големи финансиски и човечки ресурси.
На почетокот на процесот, ДИК бараше недоследности во базите на податоци и анализирашезаписи кои би укажувале на евентуални нерегуларности, како што се присуство на починатилица во списокот, голем број на гласачи пријавени на иста адреса или гласачи со сличниимиња и датуми на раѓање.
Од приближно 1.8 милион гласачи, се утврди дека е потребноразјаснување на статусот на над 300.000 гласачи.
Приближно 220.000 записи за гласачи беапроследени на верификација до неколку државни институции.
Како резултат на вкрстената проверка на податоци, ДИК објави список од 89.000 граѓани чиишто записи за регистрација требаше да бидат потврдени во текот на теренските проверки водомовите на гласачите.
Помеѓу 28 март и 5 април, над 550 претставници на ДИК ги посетијадомовите на приближно 87.000 избирачи и пополнуваа прашалници.
Теренските проверкипотврдија 47.560 записи (со конкретните гласачи беше остварен директен контакт) и 39.792записи беа проследени на дополнителни административни проверки до МВР иМинистерството за правда.
Подоцна, речиси сите овие записи беа утврдени како точни.
Додека ДИК направи значителни напори да спроведе теренска проверка, која исто такаимаше за цел да ја зголеми јавната доверба, наводните неправилности, како фиктивнитегласачи и други нерегуларни практики сѐ уште се користеа како еден од главните аргументиза одложување на изборите.
Застапниците на оваа идеја го критикуваа процесот порадинеговата хаотичност, методолошката неиздржаност и понекогаш несоодветно третирање напретходните наводи за нерегуларност.
Во периодот од март до мај 2016 г., ДИК поднесе до МВР 45 писмени барања за проверка наподатоци.
Многу од одговорите на МВР беа потпишани само од заменик-министерот,бидејќи министерот, како претставник на СДСМ, одби да го направи тоа, тврдејќи дека епотребно повеќе време за спроведување на точни проверки.
Претставниците на СДСМ воДИК ја спореа законитоста на таквите документи, но ДИК одлучи истите да ги прифати.
32Министерот за внатрешни работи исто така бараше ДИК да избрише приближно 130.000гласачи кои поседуваа пасош, но не и валиден документ за идентификација, како доказ заживеалиштето.
ДИК го одби ова барање врз основа на тоа дека законот дозволуварегистрација на гласачи или со валидна лична карта или со пасош.
Едно од најважните барања на ДИК до МВР се однесуваше на 73.000 гласачи, за чијрезиденцијален статус ДИК утврди дека е потребна дополнителна потврда.
Додека МВР официјално ја потврди законитоста на овие записи, многу соговорници на МНИ наОБСЕ/ОДИХР спореа дали оваа проверка била направена совесно.
Еден од главните примери на загриженост за нерегуларна регистрација беа т.н. „гласачи одПустец“ – граѓани кои живеат во Република Албанија, чие право на глас беше оспоруванопоради нерешениот резиденцијален статус.
Овие лица наводно биле внесени воизбирачкиот список во општина Скопје – Центар за да влијаат на резултатот на локалнитеизбори.
Според МВР, во јануари 2016 г., вкупно 349 лични карти на овие лица билеотповикани поради немање право на пријавување живеалиште на конкретните адреси.
Наводите за фиктивни записи во избирачкиот регистар продолжуваа, со тоа што многусоговорници на МНИ на ОБСЕ/ОДИХР тврдеа дека вкупниот број на гласачи е сомнителновисок со оглед на бројот на жители, согласно пописот од 2002 година.
Неточноста наизбирачкиот список беше исто така користена од многу соговорници на МНИ наОБСЕ/ОДИХР како аргумент за одложување на изборите.
Како одговор на ваквите тврдења,и по барање на ДИК, МВР објави дека од 31 март во Регистарот на државјаните има2.464.925 граѓани, од кои 1.956.518 се над 18 години и приближно 150.000 се без живеалиштеили без важечки документ за идентификација.
Дополнително, последниот извештај занапредокот во ажурирањето на избирачкиот список, објавен од ДИК на 26 април, не изнеседокази за неправилности во регистрацијата на гласачите.
Речиси сите 300.000 записи,првично утврдени од ДИК како спорни, беа валидирани.
Беа направени незначителнипромени, главно преку бришење на над 1.100 починати лица, идентификувани во текот навкрстените проверки на електронските податоци.
ЈАВЕН УВИД ВО ИЗБИРАЧКИОТ СПИСОК
Јавниот увид во првичниот избирачки список за изборите на 5 јуни беше спроведен вопериодот од 25 април до 9 мај, во 34-те подрачни одделенија и во месните канцеларии наДИК.
Гласачите беа во можност електронски да ги проверат своите податоци, но не иподатоците на другите граѓани, како што е пропишано во Изборниот законик.
Системот најавна проверка беше потежок за лицата без пристап до интернет како и за лицата кои живеатво руралните подрачја.
Јавниот увид не беше подеднакво спроведен во целата земја – додека во некои канцелариигласачите можеа да ги проверат своите податоци преку матичниот број, во други канцеларииова беше можно по основ и на име, адреса и број на избирачко место.
Само 4.716 гласачи јапроверија точноста на своите податоци.
На 17 мај имаше 1.804.348 регистрирани гласачи воизбирачкиот список.
На 30 март ДИК мораше да го отстрани избирачкиот список од веб-страницата порадиодлука на Дирекцијата за заштита на лични податоци која го забрани објавувањето на личниподатоци на гласачите, вклучително и името, полот, адресата, датумот на раѓање и бројот наизбирачкото место.
Неможноста на гласачите да го проверат избирачкиот список во овој период влијаеше врз транспарентноста и јавната доверба во квалитетот на избирачкиотсписок.
36За да се зголеми јавната доверба и да се овозможи полесен пристап на гласачите запроверка на избирачкиот список, треба да се размисли за истакнување на печатени изводиод избирачкиот список на локации кои се практични за гласачите, по можност воизбирачките места.
МНИ на ОБСЕ/ОДИХР беше информирана за неколку примери на наводно постоење нафиктивни гласачи (т.н.„фантомски гласачи“) и други неправилности.
МНИ разгледаслучајно избран примерок на такви неправилности, Додека многу од проверените наводи сепокажаа неточни или се однесуваа на грешки при регистрацијата кои веќе беа исправени,МНИ на ОБСЕ/ОДИХР потврди присуство на гласачи регистрирани на непостоечки адреси,кои може да укажат или на нерегуларна регистрација или на административни грешки.
На 14 мај ДИК го сподели избирачкиот список со четирите најголеми политички партии, коиимаа на располагање пет дена да бараат евентуални промени.
МНИ на ОБСЕ/ОДИХР не еинформирана за евентуални барања поднесени од политичките партии до рокот од 22 мај.
На 26 мај ДИК го објави целиот избирачки список на својата веб-страница, обезбедувајќиширок јавен пристап до податоците за регистрација, бидејќи списокот можеше да се проверипо матичен број, имиња и адреси.
Гласачите можеа да бараат промени лично, во меснитеканцеларии на ДИК.
МНИ на ОБСЕ/ОДИХР не е информирана за евентуални оспорувања наподатоците од страна на избирачите или други чинители.
МНИ на ОБСЕ/ОДИХР забележа постојана дискусија за заменување на сегашниот систем напасивна регистрација на гласачите со систем на активна регистрација како средство заспречување на наводните нерегуларности.
Меѓутоа некои соговорници на ОБСЕ/ОДИХР,тврдеа дека активната регистрација е скапа, долготрајна и најверојатно ќе им го ограничиправото на глас на гласачите кои не се во можност да ги посетат центрите за регистрацијапоради лични причини, како инвалидитет или престој во странство.
Сегашниот систем на регистрација на гласачи врз основа на матичен број може да обезбедиточност на избирачкиот список и доволно механизми на заштита против нерегуларности идвојна регистрација, доколку се имплементира доследно и точно.
Додека МВР е одговорно заточноста на записите, особено е важно граѓаните навремено да ги информираат надлежнитевласти за евентуалните промени во нивните лични податоци и местото на живеење, согласнопропишаното со закон.
ДИК и МВР треба да го продолжат процесот на ажурирање на избирачкиот список прекукоординирана работа, според јасни должности и постапки.
Потребни се соодветни ресурсии време за да се оствари оваа задача пред следните избори.
Овој процес треба да бидетранспарентен и да обезбеди пристап на политичките партии и граѓанското општество.
Истиот треба да биде придружен со информативна кампања со цел да се зголемидовербата на граѓаните во точноста на регистрацијата на гласачи.
РЕГИСТРАЦИЈА НА КАНДИДАТИ
Сите избирачи со право на глас може да се кандидираат за пратеници во Собранието, освенлица осудени со правосилна судска одлука на повеќе од шест месеци затвор кои не јадослужиле казната.
Законот исто така определува низа владини и други сродни позиции коисе неспојливи со кандидатурата.
Дополнително, пратениците не може да работат во органина државната администрација или да се вклучени во бизнис или друга профитабилна дејност.
Кандидатите се номинираат од страна на политички партии, коалиции на политички партииили од група на гласачи.
Листите поднесени од групи на гласачи треба да обезбедат најмалку 1.000 потписи за поддршка од избирачи со постојано живеалиште во соодветната изборнаединица.
По претходна препорака на ОБСЕ/ОДИХР, избирач може да даде потпис заподдршка на повеќе од еден потенцијален учесник во изборите.
Меѓутоа, спротивно напретходната препорака на ОБСЕ/ОДИХР, потписите сѐ уште мора да се собираат предподрачниот претставник на ДИК.
Според неколку соговорници на ОБСЕ/ОДИХР, барањетода се посети канцеларијата на ДИК може да има обесхрабрувачки или застрашувачки ефектврз некои гласачи, особено во помалите заедници.
Согласно претходната препорака, треба да се размисли за овозможување алтернативниначини за собирање на потписи со цел да се намали можноста од застрашување.
До рокот од 11 мај, ДИК прими три кандидатски листи.
Од четирите поголемипарламентарни партии, само коалицијата на ВМРО-ДПМНЕ поднесе кандидатски листи.
Листите беа во согласност со новата одредба од Изборниот законик со која се предвидуванајмалку 40 отсто од кандидатите да припаѓаат на помалку застапениот пол.
Две вонпарламентарни партии, Национално движење за Македонија (НДМ) иСоцијалдемократската партија на Македонија (СДПМ), исто така номинираа кандидати.
Независни листи на кандидати не беа поднесени.
ДИК ги прифати листите на ВМРОДПМНЕ на 12 мај, а листите на другите две партии ги отфрли заради отстранување нанеправилностите.
На 15 мај, СДПМ ги повлече листите, а ДИК ги отфрли листите на НДМпоради неотстранување на утврдените неправилности.
За да се избегне конфузија и отфрлање на кандидатските листи поради технички причини,сите конкретни документи потребни за кандидатските листи би требало таксативно дасе наведени во Изборниот законик.
Процесот на регистрација на кандидати беше заклучен со само еден пријавен учесник наизборите, ситуација која Изборниот законик конкретно не ја регулира.
Ревизијата на Изборниот законик би можела да земе предвид вклучување на одредби зарегулирање на ситуацијата кога само еден учесник се кандидира за парламентарни избори.
ФИНАНСИРАЊЕ НА ИЗБОРНАТА КАМПАЊА
Изборниот законик го уредува финансирањето на изборните кампањи.
Сите донации итрошоци поврзани со кампањата мора да поминат низ специјално назначена трансакцискасметка во банка.
На подобните приватни лица им е дозволено да донираат до 3.000 евра воденарска противвредност, додека правните лица може да донираат до 30.000 евра воденарска противвредност.
Странски или анонимни донации, како и донации од државни,верски или добротворни организации се забранети.
Попустите од медиумските куќи даденина учесниците во кампањата за политичко рекламирање се сметаат за донации и сезабранети.
Учесник во изборите не може да потроши повеќе од 1.8 евра по регистрирангласач во дадена изборна единица.
Учесниците во изборната кампања се должни да поднесат два периодични и еден конеченизвештај за финансирањето на кампањата до ДИК, Државната комисија за спречување накорупција (ДКСК) и Државниот завод за ревизија (ДЗР).
Согласно претходните препораки наОБСЕ/ОДИХР, сега се бара детално известување за трошоците во финансирањето накампањата и на ДЗР му е дадена експлицитна надлежност да бара дополнителни објаснувањаод учесниците во изборите во текот на процесот на ревизија.
Бидејќи изборите беа откажанипо само два дена од почетокот на кампањата, не беа поднесени извештаи за финансирање накампањата.
ДЗР е обврзан да врши ревизија на конечните извештаи за финансирање на кампањата во рокод 60 дена од нивното поднесување.
Доколку се откријат неправилности, ДЗР поведувапрекршочна постапка или го известува надлежниот јавен обвинител за неправилностите ворок од 30 дена од нивното откривање.
ДЗР има право да бара дополнителни објаснувања иподатоци од учесниците во изборите.
ДЗР ѝ изјави на МНИ на ОБСЕ/ОДИХР дека немадоволно ресурси за вршење надзор над извештаите за финансирање на кампањата бидејќитие се ревизори, а не иследници.
Понатаму, тие немаат неопходен кадар за вршење намониторинг на трошоците во финансирањето на кампањата, со цел да се утврди далипостојат неправилности.
Следење и надзор на одредбите за финансирање на кампањата треба да се спроведува одстрана на независна агенција која располага со неопходен кадар и експертиза за ефективноследење на неправилности.
Доколку тоа биде ДЗР, истиот треба да добие соодветниовластувања и ресурси.
МЕДИУМИA
МЕДИУМСКА СРЕДИНА
Медиумската средина е поделена по етничка линија и се карактеризира со голем број намедиумски куќи кои функционираат во ограничен рекламен пазар.
Неколку соговорници наМНИ на ОБСЕ/ОДИХР изразија загриженост за влошувањето на слободата на медиумитепоради политички притисок и мешање на сопствениците во работата на новинарите.
Претставникот на ОБСЕ за слобода на медиумите ги повика властите „да го намалатпритисокот врз медиумите и да ги почитуваат слободните и критичките гласови“.
Јавниот радиодифузер, Македонската Радио Телевизија (МРТ), емитува програма на тринационални канали и се финансира преку радиодифузна такса која им е наметната надомаќинствата и правните лица.
МРТ е исто така овластена да бара и да добивадополнителни фондови од државниот буџет.
Поголемиот дел од приватните радиодифузери со кои МНИ на ОБСЕ/ОДИХР контактирашеоствариле минимален или никаков профит и зависат од поддршката од нивните сопственицикако и од реклами финансирани од владата.
Одреден број соговорници на МНИ наОБСЕ/ОДИХР беа на мислење дека на владиниот избор на радиодифузери за рекламирање сегледа како награда за поволното известување и уредничката политика.
Ова се коси сопрепораката на Парламентарното собрание на Советот на Европа (ПССЕ), која барадржавните институции да ги третираат сите медиуми коишто добиваат директни ииндиректни субвенции правично и неутрално.
48 Дополнително, законот забрануваполитичките партии и носителите на јавни функции во државните институции, како ичленовите на нивните фамилии да поседуваат радиодифузери.
49Распределбата на државните реклами треба да се врши на транспарентен, објективен инедискриминирачки начин, вклучително и преку овозможување детални информации засодржината и финансиските средства за таквите реклами.
ПРАВНА РАМКА ЗА МЕДИУМИТЕ
Покривањето на изборите од страна на средствата за јавно информирање е регулирано соИзборниот законик и Законот за аудио и аудио-визуелни медиумски услуги од 2013 година.
Правната рамка за покривање на изборите беше суштински изменета во ноември 2015 година.
Таа сега содржи детални одредби за платено политичко рекламирање и им забранувана радиодифузерите и нивните сопственици да донираат парични средства на учесниците воизборите; ги скратува роковите за приговори во врска со медиумите и прекршочнитепостапки и ги заострува паричните казни за прекршоци; забранува известување за државнислужбеници во полза на некоја политичка партија; дозволува вонпарламентарните партии дадобиваат бесплатен термин на Собранискиот канал и ја обврзува МРТ да организира редовнидебати во врска со изборите.
Амандманите исто така содржат одредби за покривање накампањата од страна на интернет порталите.
И покрај овие амандмани, поголемиот дел одсоговорниците на ОБСЕ/ОДИХР ја нагласија потребата од понатамошна суштинскареформа.
Како дел од Договорот од Пржино, беа одржани консултации помеѓу четиритеполитички партии и организациите на граѓанското општество за продолжување на реформатаво медиумите, меѓутоа партиите не постигнаа консензус, додека амандманите предложени одорганизациите на граѓанското општество не беа земени предвид од Собранието на 4 април.
Изборниот законик забранува известување за редовните активности на државнитеинституции кое ги промовира политичките партии и коалициите.
Законикот детално гиуредува и условите за покривањето на изборната кампања, понекогаш со прекумернарегулација.
Изборниот законик ја обврзува МРТ, како и другите радиодифузни и интернет медиуми даизвестуваат за изборите на правичен, балансиран и непристрасен начин, овозможувајќи имна учесниците рамноправен пристап.
Според законот, урамнотеженоста се воспоставува вооднос на бројот на кандидатските листи, кои пак официјално се потврдуваат само неколкудена пред почетокот на изборната кампања.
Истата не овозможува ефективно балансираноизвестување во периодот пред изборната кампања.
Во јануари 2016 г., МРТ усвои Етички и професионални принципи на МРТ за медиумскопокривање изборни процеси, утврдувајќи ги општите насоки за новинарите на МРТ припокривање на изборите.
Дополнително, Изборниот законик содржи многу детални ипрецизни одредби за покривање на кампањата кои резултираат во прекумерно покривање накампањите на главните политички партии.
Ова може да биде проблематично и зауредничката независност на МРТ.
Изборниот законик содржи и детални одредби за платеното политичко рекламирање,дозволувајќи вкупно 18 минути на реален час.
Бидејќи законот исто така овозможува 12минути на час за емитување на комерцијални реклами, одреден број соговорници на МНИ наОБСЕ/ОДИХР сметаа дека 30 минути реклама на час е премногу.
Цените за рекламите неможат да ги надминат просечните пазарни цени во текот на трите месеци пред распишување на избори; mеѓутоа, Законикот не предвидува никаква проверка дали медиумите гоисполнуваат ова барање.
Агенцијата за аудио и аудиовизуелни медиумски услуги (АВМУ) е главниот регулатор нарадиодифузните медиуми.
Законот наложува следење на радиодифузерите и нивните вебстраници од денот на објавување на изборите до денот на гласањето, објава на неделниизвештаи пред кампањата и на дневни извештаи во текот на кампањата.
Агенцијата немазаконска моќ да наложува санкции директно, но може да му посочи идентификуванпрекршок на судот.
АВМУ ги следеше само радиодифузерите со национална концесија вотекот на периодот пред кампањата.
Агенцијата не ги следеше интернет медиумите,наведувајќи ја нејасната дефиниција за интернет порталите во законодавството, поради штоне биле во можност да утврдат јасен примерок за мониторинг.
АВМУ објави три периодични и еден конечен извештај за периодот пред кампањата.
Извештаите заклучија дека приватните радиодифузери Алфа, Канал 5, Канал 5+, Сител иНова не известувале објективно и непристрасно, согласно пропишаното со закон.
Извештаите исто така заклучија дека првите четири горенаведени медиуми ја координиралеуредничката политика.
Агенцијата не презеде ништо во врска со пристрасното покривање, Додека Изборниот законик ги санкционира таквите прекршоци, Законот за аудио иаудиовизуелни медиумски услуги не предвидува никакви санкции.
Изборниот законик би можел да биде изменет заради разјаснување на одредбите забалансирано известување во периодот пред кампањата.
Треба да се размисли на АВМУ да ѝсе обезбедат поголеми ресурси за преземање на надзорна улога и овластувања заналожување санкции кои се ефективни, пропорционални и обесхрабрувачки.
На 13 мај АМВУ до судот проследи иницијатива за прекршочна постапка против Алфа,Канал 5 и Сител за неколку известувања што се однесуваа на активности на државниинституции кои го промовираа ВМРО-ДПМНЕ.
И покрај законскиот рок од 48 часа, судот недонесе одлука во периодот за кој известуваме.
АМВУ исто така идентификувашепрекршоци во третиот период на мониторингот, но не поведе никакви санкции пооткажувањето на изборите.
Советот за етика во медиумите (СЕМ) е саморегулаторно тело кое разгледува жалби во врскасо медиумските содржини.
На 12 февруари, членовите на Советот потпишаа Повелба заетичко известување за избори, залагајќи се за известување на балансиран, вистинит,независен и објективен начин.
СЕМ не спроведе никаков мониторинг на медиумите, нитукакви било други активности во врска со изборите во текот на изборниот период.
НАОДИ ОД МОНИТОРИНГОТ НА МЕДИУМИТЕ
МНИ на ОБСЕ/ОДИХР спроведе мониторинг на најголемите радиодифузни и печатенисредства за јавно информирање во периодот пред кампањата и во текот на двата дена од изборната кампања.
Информативните програми на јавниот радиодифузер МРТ-1 известувааограничено за политичките настани и избегнуваа опсежно известување во дневноинформативните емисии.
Известувањето за релевантните политички актери беше претежнофактичко и неутрално и главно посветено на владините активности (30 отсто), ВМРОДПМНЕ (18 отсто) и СДСМ (15 отсто).
Сите други политички партии беа незначителнопокривани.
Во неколку случаи, новинарите на МРТ-1 ги мешаа фактите и сопственитеполитички ставови при известувањето.
Албанскиот јазичен сервис на МРТ-2 пропорционално посвети повеќе внимание на етничкиалбанските партии, особено на ДУИ, на која ѝ беше посветено 13 отсто претежно неутралноизвестување, додека СДСМ и ВМРО-ДПМНЕ беа застапени со по отсто во ваквотоизвестување.
Бројните разговорни емисии беа користени од политичките партии како платформа запрезентирање на нивните ставови, меѓутоа имаше недостиг на вистинска дебата заполитичките програми помеѓу двете најголеми политички сили – ВМРО-ДПМНЕ и СДСМ.
Изборниот законик налага јавниот радиодифузер да организира дебати помеѓу владејачкитеи опозициските партии во текот на кампањата.
МРТ-1 се обиде да организира две дебатипомеѓу ВМРО-ДПМНЕ, СДСМ, ДУИ и ДПА, меѓутоа само ВМРО-ДПМНЕ одлучи даучествува и тоа само еднаш.
Додека Телма, 24 Вести и Алсат-M организираа редовни дебатии разговорни емисии, тие ѝ изјавија на МНИ на ОБСЕ/ОДИХР дека ВМРО-ДПМНЕ гиигнорирало поканите.
57Најпопуларните приватни ТВ станици, Сител и Канал 5, заедно со Алфа, покажаа воедначенпристап во информативните програми.
Тие распределија од 24-26 отсто од политичкорелевантните вести за активностите на ВМРО-ДПМНЕ, помеѓу 21 и 27 отсто за СДСМ иоколу 6 отсто за сите други партии заедно.
Тонот на известувањето беше речисиисклучително позитивно-неутрален кон ВМРО-ДПМНЕ, нивните високи владинипретставници, како и кон контра-протестите организирани од ГДОМ.
Понекогаш,покривањето на владините активности беше поврзано со промовирање на идните јавниполитики на ВМРО-ДПМНЕ, што е спротивно на Изборниот законик.
Известувањето заСДСМ и за министрите - претставници на партијата, Канцеларијата на специјалното јавнообвинителство и демонстрациите организирани од Протестирам беше главно со негативентон.
Известувањето беше со селективно презентирање на фактите и ставовите на новинарите,често со употреба на идентични реченици на сите три радиодифузери.
За да се гарантира правично известување и пристап на сите политички учесници воизборите, радиодифузерите треба да обезбедат урамнотеженост во вестите и воизвестувањето за дневните настани во периодот пред кампањата, согласно пропишанотосо законот.
Телма и кабловската 24 Вести известуваа побалансирано и подетално за дневните настани.
Двете станици еднакво и главно неутрално ги покриваа ВМРО-ДПМНЕ (17 и 15 отсто) иСДСМ (15 и 12 отсто).
Алсат-M¸ која претежно емитува програми на албански јазик, исто така посвети еднакви делови во вестите (помеѓу 10 и 12 отсто) на ВМРО-ДПМНЕ, СДСМ иДУИ, иако беше главно критична кон ВМРО-ДПМНЕ и неутрална кон другите партии.
Покривањето на политичките настани во печатените медиуми беше поисполаризираноотколку во радиодифузните медиуми.
Додека Дневник беше очигледно тенденциозен противСДСМ, Слободен Печат во најголем дел ги претставуваше ВМРО-ДПМНЕ и владатанегативно.
Таблоидот Вест ги покриваше политичките настани многу ограничено, но бешенаклонет кон ВМРО-ДПМНЕ.
Весниците на албански јазик Коха и Лајм беа пофокусиранина активностите на етничките албански партии.
Додека Коха претежно се фокусираше наактивностите и проектите на ДУИ, Лајм главно ги критикуваше ДУИ и нивните членови навладата.
ГРАЃАНСКИ И МЕЃУНАРОДНИ НАБЉУДУВАЧИ
Изборниот законик пропишува меѓународно и граѓанско набљудување на изборите.
Граѓанската организација за набљудување МОСТ се вклучи во опсежен мониторинг наизборниот процес со 80 долгорочни набљудувачи.
Организацијата ЦИВИЛ имаше 35долгорочни набљудувачи.
На 4 мај МОСТ поднесе барање за акредитација на 27набљудувачи до ДИК, ДИК не им одобри акредитација пред откажувањето на изборите на 18мај, меѓутоа ова не ги спречи нивните набљудувачки активности.
И ЦИВИЛ и МОСТ беа критични кон изборниот процес, особено во однос нанетранспарентноста на теренската проверка на избирачкиот список, злоупотребата надржавните ресурси за партиски цели и притисокот врз вработените во јавнатаадминистрација.
МОСТ и ЦИВИЛ тврдеа дека владата не овозможила услови за одржувањена кредибилни избори.
ПРИГОВОРИ И ЖАЛБИ
Приговори во врска со изборите може да се поднесуваат од страна на овластенипретставници на кандидатите, подносителите на кандидатски листи и гласачите.
Приговорите се разгледуваат од ДИК и нејзините одлуки може да се обжалат до Управниотсуд, кој носи конечна одлука.
ОИК немаат надлежност врз приговорите во врска соизборите.
Како одговор на претходни препораки на ОБСЕ/ОДИХР, амандманите на Изборниот законикод 2015 г. ги скратија роковите за разгледување и постапување по изборни спорови ипропишуваат ДКСК да ги разгледува наводите на јавна седница.
Одлуките по приговоритетреба да се објават на нивните веб-страници.
И покрај уставната одредба која бара јавност на сите судски расправи и одлуки, Управниотсуд работеше на нетранспарентен начин и ги разгледа двата предмети во врска со изборитебез јавна расправа.
Судот ја информираше МНИ на ОБСЕ/ОДИХР дека судиите ќеодлучуваат за предметите без присуство на јавноста.
Недостигот на загарантирани јавни расправи во Управниот суд е спротивен на Заложбите на ОБСЕ и другите меѓународнистандарди и ја намалува јавната доверба во процесот.
60Изборниот законик треба да се хармонизира со Уставот и јасно да определува дека ситерасправи за предмети поврзани со изборите треба да бидат јавни, како и дека одлуките сеобјавуваат веднаш.
Од двата предмети, првиот се однесуваше на објавувањето на избирачкиот список на вебстраницата на ДИК.
Дирекцијата за заштита на личните податоци донесе одлука на 29 март,наложувајќи ѝ на ДИК да ги отстрани избирачките списоци од нејзината веб-страница,поради повреда на Законот за заштита на личните податоци.
На 9 април, ДИК ја обжалиодлуката пред Управниот суд.
61Иако за предметот требаше брзо да се одлучува, судот не донесе одлука сѐ до 5 мај и не јаобјави одлуката сѐ до 16 мај, по истекување на рокот за јавен увид во избирачкиот список.
62Поради задоцнувањето, избирачите немаа можност да го проверат избирачкиот список занерегуларности, согласно пропишаното во Изборниот законик.
Со цел да се обезбеди ефективен лек, за сите предмети поврзани со изборите треба да сеодлучува навремено, во роковите предвидени со закон.
Вториот предмет се однесуваше на жалбата по одлуката на ДИК со која се отфрликандидатската листа поднесена од НДМ поради технички неправилности.
На 17 мај, судотодлучи дека со цел да се провери квалификуваноста на кандидатот, ДИК може да побаракопии од личните документи и кривичните досиеја.
За разлика од Управниот суд, Уставниот суд одржа јавни седници при разгледувањето наиницијативата за неуставност на распуштањето на Собранието и одлуката ја објави на денотна одржувањето на расправата.
Согласно претходните препораки на ОБСЕ/ОДИХР, ДИК формираше правно одделение запостапување по приговорите.
Меѓутоа, ДИК не усвои упатство за одлучување по приговории жалби, како што беше пропишано во Изборниот законик.
Недостигот на редовни упатстваза процесот на приговори и жалби ја попречува можноста изборните чинители даподнесуваат приговори и ја ослабува ефективноста на правните лекови, согласнопропишаното во став 5.10 од Копенхашкиот документ на ОБСЕ од 1990 година.
63Дополнително, Изборниот законик повикува на воспоставување на систем за управување сопредмети и приговори кој не беше функционален за овие избори.
За да се овозможи ефективен правен лек, ДИК треба да изготви постојани упатства запроцесот на приговори и жалби.
Ваквите правила би требало да се усогласат со новиотсистем на управување со приговори.
Телефонски линии беа отворени од неколку државни институции: Министерството заинформатичко општество и администрација за пријавување на притисок во врска со изборитеврз вработените во јавниот сектор; Канцеларијата на народниот правобранител запријавување на повреди на избирачките права од страна на граѓаните; и Канцеларијата најавниот обвинител за пријавување на евентуални сомневања за криминални активностиповрзани со изборите, од страна на граѓаните и организациите на граѓанското општество.
Според овие институции, биле добиени многу малку повици и ниту еден од нив не сеоднесувал на сериозни прекршоци.
Јавниот обвинител доби 28 пријави или приговори од кои14 беа проследени до Канцеларијата на надлежниот основен јавен обвинител со упатства заитно постапување и известување за постапувањето.
Не беа утврдени основи на сомневање закриминална активност во преостанатите наводи.
Јавниот обвинител ја информираше МНИ наОБСЕ/ОДИХР дека телефонската линија за пријавување на изборни нерегуларности ќеостане отворена и дека истрагата за веќе пријавените случаи ќе продолжи.
УЧЕСТВО НА НАЦИОНАЛНИТЕ МАЛЦИНСТВА
Меѓуетничките односи сѐ уште се релевантен фактор во домашната политика и политичкитепартии главно настојуваат да се приближат до нивните заедници.
Меѓутоа, меѓуетничкитепрашања не заземаа забележително место во тековната политичка криза и односите помеѓузаедниците не беа во фокусот на политичката конфронтација.
Помалите заедници изразија загриженост до МНИ на ОБСЕ/ОДИХР за нивнатанеинволвираност во меѓународните и домашните напори за пронаоѓање излез одполитичката криза.
Тие исто така тврдеа дека партиите што ги претставуваат поголемитезаедници користат административни ресурси и вработувања во јавниот сектор за даобезбедат поддршка од малцинствата.
Партиите на помалите заедници исто така се пожалијана недоволен пристап до медиумите.
Партиите кои ја претставуваат заедницата на етничките Албанци, особено ДУИ, беа одлучниво поведување и финализирање на процесот кој доведе до откажување на изборите закажанина 5 јуни.
Другите партии кои ги претставуваат помалите заедници беа повеќе поделени воставовите.
Оние коишто ѝ се придружија на коалицијата предводена од ВМРО-ДПМНЕ беаспремни да учествуваат на изборите, додека другите партии ѝ изјавија на МНИ наОБСЕ/ОДИХР дека нема услови за кредибилни избори, поради што се одлучиле да гибојкотираат изборите.
Припадниците на немнозинските заедници и нивните партии, особено етничките Албанци,учествуваа на протестите ширум земјата, одделно, со другите заедници и како дел оддвижењето Протестирам.
Во некои делови, протестот имаше меѓуетнички карактер, соистовремено истакнување на симболи на државното знаме и знамето на етничките албанскии ромските заедници.
Протестот организиран од Албанскиот опозициски совет, во којпартијата Движење БЕСА ја има водечката улога, привлече голем број приврзаници, промовирајќи барања за етничката албанска заедница и обвинувајќи ја ДУИ за несоодветнопретставување на интересите на заедницата.
Речиси сите претставници на националните малцинства, особено оние од помалите заедници,се залагаа кај МНИ на ОБСЕ/ОДИХР за воведување на една изборна единица на територијатана целата земја, како и воведување на други специјални мерки за промовирање нанационалните малцинства, вклучително и загарантирани места во парламентот.
Според нив,овие мерки би овозможиле партиите на помалите заедници да се кандидираат одделно, беззадолжително приклучување кон постојните коалиции.
Неколку соговорници на МНИ на ОБСЕ/ОДИХР изразија загриженост дека ромскатазаедница може да подлежи на политички притисок и продавање и купување на гласови.
Воисто време, МНИ на ОБСЕ/ОДИХР беше информирана за бројни иницијативи заподигнување на јавната свест во оваа заедница, што во некои случаи наводно резултирало восузбивање на ваквата практика.
ПРЕПОРАКИ
Овие препораки, содржани во целиот текст, се даваат со цел да се зајакне спроведувањето наизборите во поранешна југословенска Република Македонија и да се поддржат напорите занивно усогласување со Заложбите на ОБСЕ и другите меѓународни стандарди задемократски избори.
Овие препораки треба да се читаат заедно со претходните препораки наОБСЕ/ОДИХР, особено препораките од Конечниот извештај од 2014 г., по кои сѐ уште не епостапено.
ОБСЕ/ОДИХР и понатаму е подготвена да им помогне на органите на властадополнително да го подобрат изборниот процес и да постапат по препораките содржани воовој и во претходните извештаи.
ПРИОРИТЕТНИ ПРЕПОРАКИ
Изборниот законик ќе има корист од целосна ревизија заради негова хармонизација, каковнатрешно така и со другите релевантни закони.
Ревизијата треба да се изврши поконсултации помеѓу сите политички чинители и релевантни организации на граѓанскотоопштество.
Истата треба да биде завршена доволно време однапред пред следнитеизбори.
Потребно е спроведување на обука за кадрите во изборниот процес и програмиза подигнување на јавната свест за да се зајакне ефективната имплементација наЗаконикот.
Согласно законот и со цел да се зголеми транспарентноста и јавната доверба во работатана ДИК, сите седници на ДИК треба да бидат отворени за јавноста, cите одлуки на ДИКтребa да бидат објавувани на нивната веб-страница, без одлагање.
ДИК и МВР треба да го продолжат процесот на ажурирање на избирачкиот список прекукоординирана работа, според јасни должности и постапки.
Потребни се соодветниресурси и време за да се оствари оваа задача пред следните избори.
Овој процес треба дабиде транспарентен и да обезбеди пристап на политичките партии и граѓанскотоопштество.
Истиот треба да биде придружен со информативна кампања со цел да сезголеми довербата на граѓаните во точноста на регистрацијата на гласачи.
Распределбата на државните реклами треба да се врши на транспарентен, објективен инедискриминирачки начин, вклучително и преку овозможување детални информации засодржината и финансиските средства за таквите реклами.
Изборниот законик треба да се хармонизира со Уставот и јасно да определува дека ситерасправи за предмети поврзани со изборите треба да бидат јавни, како и дека одлуките сеобјавуваат веднаш.
ДРУГИ ПРЕПОРАКИ
Правна рамка
Ревизијата на Изборниот законик би можела да земе предвид вклучување на одредби зарегулирање на ситуацијата кога само еден учесник се кандидира за парламентарниизбори.
Изборен модел
Доколку се задржи сегашниот модел за гласање во странство, потребно е да се донесаталтернативни одредби за избирачите да може да го остварат своето право на глас вослучај на откажување на гласањето во странство.
За да се обезбеди еднаквост на гласот, законодавството би требало да предвидувапериодична ревизија на границите на изборните единици, од страна на независно тело.
Кога се врши редефинирање на изборните единици, истото треба да биде направенонавремено, транспарентно, непристрасно и на инкулзивен начин.
Изборна администрација
За да се обезбеди трајност на административниот капацитет на ДИК, сите неопходниработни места во стручната служба треба да бидат редовни, врз основа на јавен оглас завработување.
Треба да се размисли за воспоставување и обезбедување поефикасна комуникација иподдршка од ДИК за локалните органи за управување со избори.
Потребна е опсежна истандардизирана обука за локалните претставници на ДИК и членовите на ОИК предраспишување на нови избори.
На месните канцеларии треба да им се овозможатнеопходни ресурси за навремено и ефективно вршење на работите.
Регистрација на гласачите
За да се зголеми јавната доверба и да се овозможи полесен пристап на гласачите запроверка на избирачкиот список, треба да се размисли за истакнување на печатениизводи од избирачкиот список, на локации кои се практични за гласачите, по можност воизбирачките места.
Регистрација на кандидатите
Согласно препорачаното, треба да се размисли за овозможување алтернативни начини засобирање на потписи, со цел да се намали можноста од застрашување.
За да се избегне конфузија и отфрлање на кандидатските листи поради техничкипричини, сите конкретни документи потребни за кандидатските листи, би требалотаксативно да се наведени во Изборниот законик.
Изборна кампања
Граѓаните, вклучително и јавните или државните службеници, не треба да бидатизложувани на притисок или застрашување.
Органите на власта треба активно да гиохрабруваат граѓаните да ги пријавуваат сите случаи на притисок, поткрепени со доказикои може да се проверат.
Сите случаи и наводи за притисок и застрашување треба дабидат целосно и ефективно истражени и гонети од органите на власта.
Финансирање на кампањата
Следење и надзор на одредбите за финансирање на кампањата треба да се спроведува одстрана на независна агенција која располага со неопходен кадар и експертиза заефективно следење на неправилности.
Доколку тоа биде ДЗР, истиот треба да добиесоодветни овластувања и ресурси.
Медиуми
Се препорачува замена на законската одредба со која од МРТ се бара точно време наемитување во рамките на секоја информативна програма посветена на покривање накампањските активности на одделни партии со поопшта одредба која наложуванепристрасност и урамнотеженост, како и почитување на уредничката независност најавниот радиодифузер.
За да се гарантира правично известување и пристап за сите политички учесници воизборите, радиодифузерите треба да обезбедат урамнотеженост во вестите и воизвестувањето за дневните настани во периодот пред кампањата, согласно пропишанотосо законот.
Приговори и жалби
За да се обезбеди ефективен лек, сите предмети поврзани со изборите треба да бидатрешавани во рамките на роковите, јасно пропишани во законот.
За да се овозможи ефективен правен лек, ДИК треба да изготви редовни упатства запроцесот на приговори и жалби.
Ваквите правила би требало да се усогласат со новиотсистем за управување со приговори.
ЗА ОБСЕ/ОДИХР
Канцеларијата за демократски институции и човекови права (ОБСЕ/ОДИХР) е главнаинституција на ОБСЕ која им помага на земјите-членки „во обезбедување на целоснопочитување на човековите права и основните слободи, придржување кон владеењето направото, унапредување на начелата на демократијата и (…) изградба, зацврстување изаштита на демократските институции, како и унапредување на толеранцијата во целотоопштество“ (Документ од самитот во Хелсинки од 1992 г.).
Ова се нарекува човековадимензија на ОБСЕ.
ОБСЕ/ОДИХР со седиште во Варшава (Полска) беше основана на Самитот во Париз во 1990г. како Канцеларија за слободни избори, а започна со работа во мај 1991 година.
По еднагодина, името на Канцеларијата беше сменето со цел да го отсликува проширениот мандаткој ги вклучува човековите права и демократизацијата.
Денес брои повеќе од 130 вработенилица.
ОБСЕ/ОДИХР е водечка агенција во Европа на полето на набљудување на избори.
Секојагодина таа го координира и го организира распоредувањето на илјадници набљудувачи коиимаат за цел да оценат дали изборите во регионот на ОБСЕ се спроведуваат во согласност соЗаложбите на ОБСЕ, другите меѓународни стандарди за демократски избори и националнотозаконодавство.
Нејзината единствена методологија обезбедува детална слика за целиотизборен процес.
Преку проекти за поддршка, ОБСЕ/ОДИХР им помага на земјите-членки наОБСЕ да ја подобрат својата изборна рамка.
Активностите за демократизација вклучуваат: владеење на правото, законодавна поддршка,демократско владеење, миграција и слобода на движење и родова еднаквост.
ОБСЕ/ОДИХРсекоја година спроведува одреден број специјално наменети програми за поддршка кои сестремат да ги развиваат демократските структури.
ОБСЕ/ОДИХР исто така им помага на своите земји - членки во исполнувањето на обврскитево унапредувањето и заштитата на човековите права и основните слободи во согласност созаложбите на човековата димензија на ОБСЕ.
Ова се остварува преку работа со најразличнипартнери заради градење соработка, капацитети и обезбедување експертиза за тематскиобласти, вклучително и оние за човековите права, во рамките на борбата против тероризмот,унапредување на заштитата на човековите права на лица - жртви на трговија со луѓе,едукација и обука за човекови права, следење на и известување за човековите права, како ичовековите права на жените и безбедноста.
На полето на толеранцијата и недискриминацијата, ОБСЕ/ОДИХР им обезбедуваподдршка на своите земји-членки при зацврстувањето на нивниот одговор кон омразата ислучаите на расизам, ксенофобија, анти-семитизам и други форми на нетолеранција.
Активностите на ОБСЕ/ОДИХР поврзани со толеранцијата и недискриминацијата сефокусираат на следниве области: законодавство; обука за органите на прогонот; следење,известување и проследување на справувањето со кривични дела и инциденти поврзани соомраза, како и едукациски активности за унапредување на толеранцијата, почитувањето ивзаемното разбирање.
ОБСЕ/ОДИХР обезбедува совети за своите земји-членки во однос на нивните јавни политикиза Ромите и Синтите.
Таа го унапредува градењето на капацитетите и вмрежувањето назаедниците на Ромите и Синтите и го поттикнува учеството на претставниците на Ромите иСинтите во органите за креирање на јавните политики.
Сите активности на ОБСЕ/ОДИХР се спроведуваат преку блиска координација и соработкасо земјите-членки на ОБСЕ, институциите на ОБСЕ и нејзините теренски канцеларии, како исо другите меѓународни организации.
Повеќе информации се достапни на веб-страницата на ОДИХР (www.osce.org/odihr).
ОБСЕ - Канцеларија за демократски институции и човекови права
Набљудувачка мисија за избори
поранешна југословенска Република Македонија
Предвремени парламентарни избори, 5 јуни 2016
ПЕРИОДИЧЕН ИЗВЕШТАЈ
31 март – 19 април 2016
22 април 2016
I. КРАТОК ОСВРТ
На 15 април беа распишани предвремените парламентарни избори за 5 јуни.
Главната опозициска партија и околу 20 помали партии ја најавија својата намера да ги бојкотираат изборите, сметајќи дека клучните услови од Договорот од Пржино не се исполнети, особено прочистувањето на избирачкиот список, реформите во медиумите и одвојувањето на партиските од државните активности.
Политичката клима се влоши по 12 април, кога претседателот Иванов ги помилува сите обвинети, лица под истрага и лица осомничени за вмешаност во т.н. „скандал со прислушувањето“.
Сите поголеми политички партии го осудија помилувањето и го повикаа претседателот да ја отповика својата одлука.
Изборниот законик беше значително изменет во ноември, 2015 година.
Додека ваквите измени се одговор на претходните препораки на ОБСЕ/ОДИХР и претставуваат обид за подобрување на Законикот, неколкумина соговорници на НМИ на ОБСЕ/ОДИХР нагласија дека целосното спроведување на Законикот е подеднакво важно.
Некои забележаа дека задоцнетите измени може негативно да влијаат на начинот на кој чинителите во изборниот процес го разбираат исполнувањето на своите функции.
Во новиот состав на Државната изборна комисија (ДИК) влегуваат тројца независни експерти, заедно со претседателот и заменикот, како и шесте политички именувани лица.
Од деветте члена на ДИК, две се жени и тројца се од албанска национална припадност.
ДИК работи во напната политичка атмосфера и нивните долги седници привлекуваат значително внимание од медиумите.
На 15 април, ДИК донесе одлука дека се подготвени за спроведување на „фер и демократски избори“.
Претседателот на ДИК и двајца претставници на опозицијата одбија да учествуваат во гласањето.
ДИК сега е единствен носител на обврската за одржување на избирачкиот список.
Во февруари, ДИК започна процес на прочистување на избирачкиот список, со вкрстена проверка на различни бази на податоци, како и со спроведување на теренски проверки.
Соговорниците на НМИ на ОБСЕ/ОДИХР изјавија дека процесот бил сложен, со методолошки предизвици и потреба од големи ресурси.
Додека законската рамка овозможува рамноправен третман на политичките партии од страна на медиумите, повеќето соговорници на НМИ на ОБСЕ/ОДИХР изразија загриженост за влошувањето на слободата на медиумите поради политичкиот притисок и мешањето на сопствениците на медиумите во работата на новинарите.
Тие, исто така, ја нагласија потребата од суштински реформи.
На 4 април, Собранието ги отфрли предлог- амандманите за законската регулатива за медиуми, предложени од страна на здружените организации на граѓанското општество.
Граѓанските организации за набљудување на избори, МОСТ и ЦИВИЛ, ја најавија својата намера да ги набљудуваат изборите.
На 5 април, финансиската полиција започна истрага за активностите на МОСТ, и некои соговорници на НМИ на ОБСЕ/ОДИХР изразија сомнеж за тајмингот на ваквата истрага.
II. ВОВЕД
На официјална покана и врз основа на препораките на Мисијата за проценка на потребите, спроведена од 2 до 5 ноември 2015 г., Канцеларијата на ОБСЕ за демократски институции и човекови права (ОБСЕ/ОДИХР) на 31 март воспостави Набљудувачка мисија за избори (НМИ), за набљудување на предвремените парламентарни избори на 5 јуни.
НМИ, на чело со амбасадорот Јан Петерсен, ја сочинува главен тим од 12 члена, со седиште во Скопје, и 24 долгорочни набљудувачи (ДН), кои беа распоредени низ целата земја на 13 април.
Членовите на Мисијата се избрани од 21 земја-учесничкa на ОБСЕ.
Од земјите-учеснички беше побарано да испратат 300 краткорочни набљудувачи за набљудување на дејствијата на денот на изборите.
III. ПОЗАДИНА И ПОЛИТИЧКИ КОНТЕКСТ
Последните парламентарни избори се одржаа на 27 април 2014 г., по што беше формирана Влада од страна на коалицијата на Внатрешната македонска револуционерна организација – Демократска партија за македонско национално единство (ВМРО-ДПМНЕ) со 61 пратеник и Демократската унија за интеграција (ДУИ) со 19 пратеници.
Опозицијата ја сочинуваа Социјал-демократскиот сојуз на Македонија (СДСМ), со 34 пратеници, и Демократската партија на Албанците (ДПА), со 7 пратеници.
Националната демократска преродба и Граѓанската опција за Македонија (ГРОМ) имаа по еден пратеник.
По изборите, СДСМ не ги прифати освоените мандати и ја бојкотираше работата на Собранието, наведувајќи дека изборите не се легитимни поради изборни измами, заплашување на граѓаните и несоодветно одвојување на државните и партиските активности.
Политичката криза се влоши во февруари 2015 г., со т.н. „скандал со прислушување“ кога беа објавени компромитирачки прислушкувани разговори, кои наводно укажуваат на вмешаност од страна на владини и јавни службеници во корупција, изборна измама и злоупотреба на власта, што доведе до серија масовни протести.
Претставниците на Европската комисија и Европскиот парламент посредуваа во постигнувањето политички договор помеѓу четирите најголеми партии, што резултираше во потпишувањето на Договорот од Пржино, на 2 јуни и Протоколот, на 15 јули.
Договорот повикува на „преоден период” по кој треба да следат предвремени парламентарни избори, на 24 април 2016.
Преодната влада беше инсталирана на 11 ноември, по што следуваше оставката на премиерот, на 15 јануари 2016 година.
СДСМ на почетокот на 2016г. најави дека нема да учествуваат на изборите закажани за 24 април, наведувајќи дека условите од Договорот од Пржино не се исполнети, особено прочистувањето на избирачкиот список, медиумските реформи и одвојувањето на државните од партиските активности.
На 23 февруари, амбасадорите на Европската унија (ЕУ) и САД во Скопје, објавија заедничката оценка, заклучувајќи дека иако има одреден напредок, не постојат услови за организирање кредибилни избори.
Истиот ден, Собранието го одобри барањето на ДУИ за одложување на распуштањето на Собранието до 7 април.
Еден ден пред закажаното распуштање на Собранието, СДСМ најави намера за повлекување на своите претставници од преодната влада; mеѓутоа, ова прашање не беше ставено на дневен ред на Собранието.
На 7 април Собранието се распушти, и на 15 април претседателот на Собранието ги распиша изборите за 5 јуни.
СДСМ, заедно со 13 други партии потпишаа Платформа за демократска Македонија, повикувајќи на спроведување на Договорот од Пржино, и најавија бојкот на овие избори.
Политичката клима се влоши по 12 април, кога претседателот Ѓорге Иванов донесе одлука за помилување на сите обвинети, лица под истрага и лица осомничени за вмешаност во скандалот со прислушувањето.
Сите поголеми политички партии го осудија помилувањето и повикаа претседателот да ја отповика својата одлука.
Помилувањето предизвика протести и контра-протести, некои од нив и насилни.
Овие неодамнешни настани дополнително ја влошија постоечката тензија и неизвесната политичка ситуација, и ја заострија реториката помеѓу партиите, особено помеѓу ВМРО-ДПМНЕ и СДСМ.
IV. ПРАВНА РАМКА И ИЗБОРЕН СИСТЕМ
Изборите се регулирани со Уставот и Изборниот законик, како и со прописи усвоени од страна на Државната изборна комисија (ДИК).
Изборниот законик беше донесен во 2006 г., но оттогаш претпре повеќекратни промени.
По Договорот од Пржино, беше формирана работна група во која учествуваа ВМРО-ДПМНЕ, СДСМ, ДУИ и ДПА.
Групата постигна консензус за изборната реформа во ноември 2015 и на 9 ноември Собранието усвои значителен број на амандмани.
Амандманите се одговор на најголем дел од претходните препораки на ОБСЕ/ОДИХР, особено оние што се однесуваат на начелото на еднаквост на гласот при гласањето во странство, составот и надлежностите на ДИК, подеднакви услови за застапеност во медиумите во текот на изборниот период, зајакнување на известувањето за финансирањето на партиите и изборните кампањи и ревизијата, подобрување на механизмите на заштита за одвојување на државата од партијата, воведување рокови за судовите да одлучуваат за изборни спорови и разјаснување на дефиницијата за водење на кампања и периодот на кампањата.
Додека амандманите претставуваат обид да се подобри избирачкиот список, неколкумина соговорници на НМИ на ОБСЕ/ОДИХР нагласија дека целосната имплементација на Законикот е подеднакво важна.
Тие, исто така, изразија мислење дека задоцнетите измени може негативно да се одразат на разбирањето на новите одредби од страна на чинителите во изборниот процес, како и на нивната способност да ги извршуваат функциите.
Од 120 до 123 пратеници во Собранието ќе се избираат според пропорционалниот изборен модел со затворени листи.
Од овие, по 20 пратеници ќе се избираат во секоја од 6-те изборни единици со сличен број на гласачи.
Како резултат на амандманите на Изборниот законик од 2015 г., до 3 пратеници може да се избираат од една изборна единица надвор од земјата.
V. ИЗБОРНА АДМИНИСТРАЦИЈА
Изборите се спроведуваат од страна на ДИК, 80 Општински изборни комисии (ОИК) и околу 3,500 Избирачки одбори (ИО), од кои 53 се во странство.
Со Договорот од Пржино, составот на ДИК се зголеми од седум на девет членови, вклучувајќи и тројца независни експерти, избрани од Собранието по пат на јавен оглас.
Политичките блокови на владејачките и опозициските партии во Собранието номинираа по три дополнителни члена.
Новата ДИК беше назначена од Собранието на 16 декември 2015 г., пет месеци подоцна од наложеното со Договорот од Пржино.
Претседателот на ДИК и неговиот заменик беа избрани од редот на непартиските членови.
ОИК се составени од пет члена, избрани по случаен избор од страна на ДИК, од редовите на вработените во државната и општинската администрација.
Со оглед дека мандатот на постоечките ОИК истекува на 28 април, ДИК треба да назначи нови ОИК до истиот датум.
ИО се составени од пет члена – тројца по случаен избор од редовите на вработените во јавната администрација и два члена – именувани од главните владејачки и опозициски партии.
Подносителот на листата на кандидати има право да назначи набљудувач во секое тело на изборната администрација.
Изборниот законик овозможува правична застапеност на етничките групи и на половите во телата на изборната администрација.
Од деветте члена на ДИК, две се жени и тројца се припадници на албанската националност.
Додека според законот сите седници треба да бидат јавни, ДИК одржуваше работни седници кои беа затворени за медиумите и набљудувачите.
ДИК работи во тензична политичка атмосфера и нивните долги седници привлекуваат значително медиумско внимание.
На 15 април, по разговорот помеѓу ДИК и амбасадорите на САД и ЕУ, ДИК одржа јавна седница и изгласа со шест гласа ЗА дека се подготвени за спроведување на „фер и демократски избори”.
Претседателот на ДИК и двајца претставници на СДСМ одбија да гласаат и ја напуштија седницата.
VI. РЕГИСТРАЦИЈА НА ГЛАСАЧИ
Сите граѓани со наполнети 18 години живот имаат право на глас, освен ако тоа не им е ускратено со правосилна судска одлука.
Регистрирањето на гласачите е пасивно, со исклучок на гласачите кои привремено престојуваат во странство, кои мора да се регистрираат активно.
Избирачките права се дадени на лица кои имаат постојано живеалиште во земјата, и кои поседуваат биометриска лична карта или пасош.
Точноста на избирачкиот список останува како едно од најспорните прашања во актуелната политичка криза.
По измените во избирачкиот список, направени во 2015 г., ДИК ја сноси единствената одговорност за одржување на избирачкиот список, врз основа на податоци извлечени од матичната евиденција на граѓаните и регистрите на населението.
Во февруари, ДИК започна со прочистување на избирачкиот список преку вкрстена проверка на базите на податоци од 11 институции, како и преку спроведување на теренски проверки.
Соговорниците на НМИ на ОБСЕ/ОДИХР изјавија дека процесот бил сложен, методолошки тежок како и дека се потребни големи ресурси.
Од околу 1.8 милион гласачи, за отприлика 330.000 потребно е разјаснување на нивниот статус.
ДИК бараше недоследности во базите на податоци и анализираше податоци кои би можело да укажат на евентуални нерегуларности, како на пример, починати лица кои сé уште постојат на листите, голем број на гласачи заведени на исти адреси или гласачи со слични имиња или датум на раѓање.
Околу 220.000 податоци беа проследени за дополнителна проверка до МВР и други државни институции.
ДИК објави листа од околу 89.000 граѓани чии што заведени податоци требаше да бидат потврдени во текот на теренските проверки во живеалиштата на гласачите, помеѓу 28 март и 5 април.
По интервенцијата на Дирекцијата за заштита на лични податоци на 30 март, ДИК го отстрани овој список од својата веб-страница, заедно со националниот список на адресите на избирачите.
Над 550 претставници на ДИК ги посетија домовите на околу 87.000 гласачи, пополнувајќи прашалници кои подоцна беа поставени во базата на податоци на ДИК.
Со околу 35.000 избирачи беше остварен директен контакт, додека на 41.000 им беа проверени само нивните податоци.
Над 10.000 формулари не содржеа информација дали бил остварен директен контакт со гласачот или не.
ДИК избриша над 1.100 починати лица од избирачкиот список и во моментов е во очекување на одговор од страна на МВР во врска со илјадниците преостанати записи.
Прочистувањето на избирачкиот список ќе продолжи во текот на изборниот период.
Избирачките списоци треба да бидат објавени за јавен увид од 25 април, по што политичките партии ќе може да ги оспоруваат.
За првпат на овие избори, на денот на изборите, на избирачките списоци треба да биде ставена фотографија од избирачите.
VII. РЕГИСТРАЦИЈА НА КАНДИДАТИ
Секој што има право на глас може да биде кандидат, освен оние кои биле осудени со правосилна судска одлука на повеќе од шест месеци затвор и кои нецелосно ја отслужиле казната.
Законот, исто така, определува низа владини позиции и позиции поврзани со владата кои се неспоиви со кандидатурата.
Кандидатите може да бидат номинирани од страна на политичките партии, коалиции на политички партии, или од група на избирачи.
Кандидатските листи поднесени од страна на група избирачи треба да обезбедат најмалку 1.000 потписи, со поддршка од гласачи кои живеат во соодветната изборна единица.
Согласно претходната препорака на ОБСЕ/ОДИХР, избирачот сега може да ја даде својата поддршка на повеќе од еден кандидат, меѓутоа, потписите мора да се собираат пред регионалните претставници на ДИК.
Кандидатските листи треба да се поднесат до ДИК, не подоцна од 11 мај, при што процесот на регистрација на кандидатите треба да заврши до 13 мај.
Со цел да се охрабри учеството на жените, Изборниот законик сега пропишува најмалку 40 отсто од кандидатите да му припаѓаат на помалку застапениот пол.
VIII. ИЗБОРНА КАМПАЊА И ФИНАНСИРАЊЕ НА КАМПАЊАТА
Официјално, изборната кампања ќе започне на 16 мај, и ќе заврши 24 часа пред денот на изборите.
По претходни препораки на ОБСЕ/ОДИХР, употребата на административни ресурси за изборна кампања, вклучително и употребата на канцелариски простории, канцелариска опрема и службени возила е изречно забранета.
Законикот сега забранува притисоци или заплашување на гласачи, и како гаранција, ги обврзува сите учесници во изборниот процес да го потпишат Кодексот за фер и демократски избори.
Бесплатното истакнување на изборни постери е дозволено само на локации определени од страна на секоја општина.
Постерите може да се постават на приватни згради, само со дозвола на сопственикот.
Додека повеќето форми на водење на кампањата не се дозволени пред 16 мај, политичкото рекламирање на билборди и рекламни панели е дозволено.
Политичките партии имаат право да изнајмат рекламни панели и билборди на транспарентен начин.
Изборниот законик го регулира финансирањето на изборните кампањи.
Сите донации и трошоци поврзани со кампањата мора да се вршат преку трансакциска сметка во банка.
На подобните приватни лица им е дозволено да донираат до 3.000 евра во денарска противвредност, додека правните лица може да донираат до 30.000 евра.
Странски или анонимни донации, како и донации од организации во сопственост на државата, верски или добротворни организации, се забранети.
Попустите што медиумските куќи им ги даваат на учесниците во кампањата за политичко рекламирање се сметаат како донации.
Секој учесник на изборите не смее да потроши повеќе од 1.80 евро (110 денари) за регистриран гласач во одредена изборна единица.
Учесниците во изборниот процес треба да поднесат два периодични извештаи и еден конечен извештај за трошоците во нивната кампања.
Согласно претходните препораки на ОБСЕ/ОДИХР, сега се бара детален приказ во извештаите за трошоците во кампањата.
Контрола над финансирањето на кампањата примарно се врши од страна на Државниот завод за ревизија.
IX. МЕДИУМИ
Медиумите ги сочинуваат голем број на средства за јавно информирање, и телевизијата сé уште е главен извор на вести и информации.
Соговорниците на НМИ на ОБСЕ/ОДИХР изразија загриженост за опаѓање на медиумската слобода поради политички притисок и мешањето на сопствениците во работата на новинарите.
Тие, исто така ја нагласија потребата од суштински реформи.
Претставникот на ОБСЕ за слобода на медиумите исто така ги повика властите „да го намалат притисокот врз медиумите и да ги почитуваат слободните и критички настроените гласови“.
Уставот, Законот за медиуми и Законот за аудио и аудио-визуелни медиумски услуги ја сочинуваат правната рамка за медиумите, која бара еднаков третман на политичките партии.
Дополнително, изменетиот Изборен законик ги обврзува радиодифузерите да известуваат на фер, балансиран и непристрасен начин, овозможувајќи им рамноправен пристап на сите учесници.
Воведени се и строги правила кои го регулираат пренесувањето на вестите и известувањето за редовните активности на државните и општинските институции во текот на кампањата.
Како дел од Договорот од Пржино, беа одржани консултации помеѓу четирите политички партии и организациите на граѓанското општество за унапредување на реформата во сферата на медиумите, меѓутоа амандманите предложени од организациите на граѓанското општество не беа земени предвид од страна на Собранието на 4 април.
Агенцијата за аудио и аудио-визуелни медиумски услуги (АВМС) бара од регулаторното тело на радиодифузерите, да спроведе мониторинг врз радиодифузерите и интернет-медиумите во текот на изборниот период.
Поради недостиг на јасна дефиниција за интернет-порталите во Изборниот законик, АВМС не планира да ги следи таквите медиуми.
Додека во периодот пред изборната кампања АВМС ги следи само националните радиодифузери и ги проверува регионалните и локалните медиумски куќи само во случај на жалби, сите радиодифузни медиуми ќе започне да ги следи откако ќе започне кампањата.
Советот за етика на медиумите (СЕММ) кој функционира уште од почетокот на 2015 г., е само-регулаторно тело кое разгледува жалби во врска со медиумските содржини.
На 12 февруари, повеќето медиумски куќи во приватна сопственост ја потпишаа „Повелбата на СЕММ за етичко известување за изборите“ заложувајќи се да известуваат на балансиран, вистинит, непристрасен и објективен начин.
Претходно, во јануари, јавниот радиодифузер Македонската Радио Телевизија (МРТ), исто така усвои „Етички и професионални принципи на МРТ за медиумско покривање на изборни процеси“ утврдувајќи ги општите насоки за новинарите при известување за изборите.
На 7 април, НМИ на ОБСЕ/ОДИХР започна квалитативно и квантитативно следење на медиумите, и тоа на осум телевизиски канали и пет дневни весници.
X. ПРИГОВОРИ И ЖАЛБИ
Приговори во врска со изборите може да поднесуваат овластени претставници на кандидатите, подносителите на кандидатските листи, како и гласачите.
Приговорите ги разгледува ДИК, и против нејзините одлуки може да се поднесе жалба до Управниот суд.
Одлуките на Управниот суд се конечни.
По претходни препораки на ОБСЕ/ОДИХР, амандманите на Изборниот законик, усвоени во 2015 г., ги прилагодија роковите за разгледување и одлучување по приговори во врска со изборите.
Дополнително, сите седници мора да бидат отворени за јавноста.
Одлуките за приговорите треба да бидат објавени на веб-страниците на Управниот суд и ДИК.
Сé уште не се поднесени никакви приговори до ДИК или до Управниот суд.
Согласно претходните препораки на ОБСЕ/ОДИХР, ДИК воспостави правен сектор за разгледување на приговори.
Дополнително, Изборниот законик повикува на поставување на систем на управување со случаи и приговори кој сé уште не е оперативен.
XI. УЧЕСТВО НА НАЦИОНАЛНИТЕ МАЛЦИНСТВА
Меѓуетничките односи остануваат релевантен фактор во политиката во земјата, и политичките партии главно настојуваат да им се приближат на нивните заедници.
Традиционално, партиите кои што ја претставуваат албанската етничка заедница се кандидираа одделно, додека партиите кои ги претставуваат помалите заедници се приклучија кон посилните политички сили во предизборните коалиции.
Овие помали заедници изразија загриженост до ОБСЕ/ОДИХР поради нивната неинволвираност во преговорите за Договорот од Пржино.
Тие исто така тврдеа дека партиите кои ги претставуваат поголемите заедници употребуваат административни ресурси и јавни вработувања за да обезбедат поддршка од малцинствата.
По распуштањето на Собранието, ВМРО-ДПМНЕ започна да формира коалиција, вклучувајќи и некои партии на малцинствата.
Други такви партии ѝ изјавија на НМИ на ОБСЕ/ОДИХР дека не постојат услови за кредибилни избори, и поради тоа нема да учествуваат на изборите.
Изборниот законик обезбедува конкретни права за малцинствата.
Во општините каде што етничките заедници сочинуваат барем 20 отсто од населението, истите треба да бидат застапени во ОИК и ИО, и сите обрасци и избирачки материјали, вклучително и гласачките ливчиња, треба да бидат достапни на нивниот јазик.
Во единиците каде што барем 20 отсто од граѓаните зборуваат еден од шесте официјално признаени службени јазици на малцинствата, кандидатските листи може да се поднесуваат на тој јазик.
XII. ГРАЃАНСКИ И МЕЃУНАРОДНИ НАБЉУДУВАЧИ
Изборниот законик пропишува набљудување на изборите од страна на меѓународни и граѓански набљудувачи.
Организациите на граѓанските набљудувачи МОСТ и ЦИВИЛ ја најавија својата намера да ги набљудуваат овие избори.
Во оваа фаза, МОСТ има 80 набљудувачи во 18 регионални канцеларии, додека ЦИВИЛ има 35 набљудувачи во 14 регионални канцеларии, како и 12 мобилни набљудувачи.
На 5 април, финансиската полиција започна со истрага на МОСТ во врска со надворешни плаќања кон странски консултанти, и некои од соговорниците на ОБСЕ/ОДИХР се посомневаа во тајмингот на оваа истрага.
XIII. АКТИВНОСТИ НА МИСИЈАТА
НМИ на ОБСЕ/ОДИХР ја започна својата работа во Скопје, на 31 март.
Шефот на мисијата се сретна со Министерството за надворешни работи и ДИК, со претставници на политичките партии, Мисијата на ОБСЕ во Скопје и меѓународната заедница.
НМИ оствари контакти со чинителите во изборниот процес на сите нивоа.
Парламентарното собрание на ОБСЕ (ПС на ОБСЕ) и Парламентарното собрание на Советот на Европа (ПССЕ) планираат да распоредат делегации за набљудување на денот на изборите.
Англиската верзија на овој извештај е единствениот официјален документ.
Неофицијален превод е достапен на македонски и на албански јазик.
ОБСЕ - Канцеларија за демократски институции и човекови права
Набљудувачка мисија за избори
поранешна југословенска Република Македонија
Предвремени парламентарни избори, 5 јуни 2016
ВТОР ПЕРИОДИЧЕН ИЗВЕШТАЈ
20 април - 11 мај 2016
13 мај 2016
КРАТОК ОСВРТ
Коалицијата на Внатрешната македонска револуционерна организација – Демократска партија за македонско национално единство и две вонпарламентарни партии поднесоа кандидатски листи за учество на овие избори.
Останатите три партии, потписнички на Договорот од Пржино, повикуваат на одложување на изборите.
Политичката атмосфера во земјата останува тензична.
Додека опозицијата и некои граѓански организации бараат одложување на изборите и повикуваат на поголема вклученост на меѓународната заедница во решавањето на кризата, контра-демонстрации повикуваат на одржување на изборите на 5 јуни.
Сите демонстрации се генерално мирни, но имаше неколку апсења поради нанесување штета на државни згради и споменици.
Набљудувачката мисија за избори (НМИ) на ОБСЕ/ОДИХР доби кредибилни наводи за притисок врз вработените во јавниот сектор за нивно присуство на контра-демонстрациите, меѓутоа официјални приговори не беа поднесени.
Државната изборна комисија (ДИК) продолжува да работи во многу тензична политичка атмосфера.
Од 15 април, двата члена номинирани од СДСМ не учествуваат на седниците на ДИК.
И покрај законската обврска да се состануваат јавно, ДИК одржа две затворени седници, и одлуките не се систематски објавувани на нејзината интернет-страница.
Многу подрачни канцеларии на ДИК изразија незадоволство во врска со недостигот на средства и недоволната поддршка од централата.
На 28 април, ДИК назначи нови членови во Општинските изборни комисии (ОИК), водејќи сметка за минималната застапеност на полот и етничките малцинства, пропишана со закон.
Од четирите поголеми парламентарни партии, се чини дека само владејачката партија номинираше свои членови во Избирачките одбори (ИО).
Со оглед дека одреден број на ОИК сé уште не се оперативни, назначувањето на членови во ИО е со задоцнување од неколку дена.
Наводните нерегуларности во избирачкиот список, како фиктивните гласачи и други нечесни практики, се користат како еден од главните аргументи за одложување на изборите.
Извештајот за напредокот на ДИК од 26 април за ажурирањето на избирачкиот список досега не откри докази за лажна регистрација на гласачи.
На отприлика 1.8 милиони гласачи им беше овозможено да ги проверат само своите податоци по електронски пат, но не и податоците на останатите граѓани, согласно пропишаното со закон.
ДИК не ги објави избирачките списоци на интернет, поради одлука на Дирекцијата за заштита на личните податоци.
Управниот суд сé уште нема донесено одлука по тужбата на ДИК.
Првиот извештај од мониторингот на Агенцијата за аудио и аудиовизуелни медиумски услуги заклучи дека досега приватните радиодифузери Алфа, Канал 5, Канал 5+, Сител и Нова не известувале објективно, правично и непристрасно.
Извештајот дополнително заклучи дека првите четири горенаведени медиуми ја координирале нивната уредничка политика.
Првичните податоци на НМИ на ОБСЕ/ОДИХР од мониторингот на медиумите покажуваат дека јавниот сервис МРТ-1 досега известуваше ограничено за политичките настани.
Јавниот сервис МРТ-2 и Алсат-М повеќе известуваа за албанските партии.
Додека приватните Сител, Канал 5 и Алфа покажуваат пристрасност кон ВМРО-ДПМНЕ и се против СДСМ, приватните Телма и 24 Вести се побалансирани.
Досега не се поднесени официјални приговори до ДИК или до судовите.
Телефонски линии за пријавување на изборни прекршоци се отворени од страна на повеќе државни институции.
ПОЛИТИЧКИ КОНТЕКСТ И АТМОСФЕРА ПРЕД КАМПАЊАТА
Политичката атмосфера во земјата останува тензична.
Внатрешната македонска револуционерна организација – Демократска партија за македонско национално единство (ВМРО-ДПМНЕ) и понатаму смета дека одржувањето на изборите на 5 јуни е единствениот излез од актуелната политичка криза, додека Социјал-демократскиот сојуз на Македонија (СДСМ) повикува на одложување на изборите до целосно спроведување на Договорот од Пржино.
Демократската унија за интеграција (ДУИ) и Демократската партија на Албанците (ДПА) изјавија дека и понатаму се залагаат за инклузивни избори, со учество на сите партии.
Одреден број на соговорници на НМИ на ОБСЕ/ОДИХР повикуваат на поголемо вклучување на меѓународната заедница во решавањето на кризата.
Обидот од 22 април на Европската Унија и САД да посредуваат во политичката криза беше дочекан со соопштените од страна на СДСМ дека нема да учествуваат во преговори сé додека не се повлече претседателската одлука за помилување во врска со скандалот со прислушувањето и не се одложат изборите.
Преговорите продолжуваат и по изминувањето на рокот од 11 мај за номинирање на кандидати и одреден број на партии нема да учествуваат на изборите, меѓу кои и СДСМ, ДУИ и ДПА.
Демонстрациите и контра-демонстрациите продолжуваат во Скопје и во многу други градови.
Граѓанското движење „Протестирам“ главно бара одложување на изборите, повлекување на претседателската одлука за помилување и оставка на претседателот.
Демонстрациите беа главно мирни, меѓутоа неколку лица беа уапсени откако државни згради и споменици беа испрскани со боја.
Додека претставниците на „Протестирам“ и понатаму се оградуваат од која било политичка партија, ВМРО-ДПМНЕ тврди дека протестите се оркестрирани од СДСМ.
Контра-демонстрациите организирани од страна на Граѓанското движење за одбрана (ГДОМ) го подржуваат владиниот став преку повикување на одржување на избори на 5 јуни.
НМИ на ОБСЕ/ОДИХР доби кредибилни наводи за притисок врз вработените во јавниот сектор да учествуваат на контра-демонстрациите, вклучително и закани за прекин на вработувањето, меѓутоа не беа поднесени официјални приговори.
Неколку соговорници на НМИ на ОБСЕ/ОДИХР ова ѝ го припишаа на културата на страв од одмазда која постои во државните претпријатија и институции.
Од декември 2015 година новиот Изборен законик овозможува користење на билборди и рекламни паноа за политичко рекламирање.
Сепак, многу општини како да не беа запознаени со новите одредби и ДИК сé уште треба да ги распредели локациите.
ИЗБОРНА АДМИНИСТРАЦИЈА
Државната изборна комисија (ДИК) започна административни проверки за изборите и усвои изборен календар со законски рокови како и буџет за спроведување на изборите.
ДИК одржуваше редовни седници само со седум членови, бидејќи двата члена номинирани од СДСМ не учествуваа на јавните седници по 15 април.
И покрај законската обврска, ДИК одржа две седници без покана на медиумите и набљудувачите.
Дополнително, официјалните одлуки не беа систематски објавувани на нејзината интернет-страница.
ДИК продолжува да работи во многу тензична политичка атмосфера и под критика од опозицијата и некои граѓански организации кои тврдат дека нема услови за одржување на изборите на 5 јуни.
Граѓанските организации МОСТ и ЦИВИЛ ја критикуваа ДИК за „неуспехот да го прочисти избирачкиот список” и да „овозможи услови за фер и кредибилни избори”.
На јавна седница, ДИК ги отфрли овие тврдења и некои од нејзините членови ги обвинија двете организации за поврзаност со СДСМ.
Вработените во подрачните канцеларии на ДИК кои ги посети НМИ на ОБСЕ/ОДИХР изгледаат искусни и посветени на својата работа, но многумина се жалат за недостигот од неопходни средства и недоволна поддршка од централата.
Бидејќи четиригодишниот мандат на Општински изборни комисии (ОИК) истече на 28 април, ДИК назначи нови членови на ОИК.
Изборот беше направен по случаен избор од редовите на јавни службеници преку компјутерска програма.
Пропишаната минимална полова и етничка застапеност, согласно законот, беше во најголем дел почитувана.
Од избраните, 47 отсто од членовите на ОИК се жени.
Се чини дека одреден број на ОИК сé уште не се оперативни.
Бидејќи назначувањето на нивните членови не беше усогласено со календарот на изборите во 2016 година, новите членови не добија никаква обука пред отпочнувањето на нивните должности.
Дополнително, НМИ на ОБСЕ/ОДИХР беше информирана дека некои нови членови не биле запознаени за нивното назначување.
Приближно 40 членови на ОИК побараа од ДИК да го откаже нивното назначување поради здравствени причини, припадност на политичка партија или недостиг на соодветно образование.
До предвидениот рок, на 5 мај, се чини дека од четирите поголеми парламентарни партии само ВМРО-ДПМНЕ номинираше свои претставници во Избирачките одбори (ИО).
Рокот за назначување на членови на ИО истекуваше следниот ден, но ИО не беа назначени во повеќето ОИК.
РЕГИСТРАЦИЈА НА ГЛАСАЧИ
По тримесечен напор за прочистување на избирачкиот список, наводните нерегуларности и другите нечесни практики, сé уште се користат како еден од главните аргументи за одложување на изборите.
Извештајот за напредокот на ДИК за ажурирањето на избирачкиот список не содржи докази за нерегуларно регистрирање на гласачи.
Речиси сите 300.000 записи, првично посочени како сомнителни, беа валидирани.
Беа направени мали промени, главно преку бришење на починати лица.
ДИК спроведе дополнителни проверки во електронските бази на податоци на отприлика 47.000 гласачи со кои не беше остварен личен контакт во текот на теренските проверки, спроведени од 28 март до 5 април.
Ова доведе до мали промени во избирачкиот список.
ДИК и понатаму врши проверки на отприлика 4.100 гласачи чијшто статус беше означен како сомнителен во текот на на проверката на интернет.
Многу соговорници на НМИ на ОБСЕ/ОДИХР, меѓу кои и некои вработени во подрачните канцеларии на ДИК, изразија сомнеж за корисноста на теренските проверки во целост.
Како одговор на 45 барања на ДИК, поднесени во писмена форма, Министерството за внатрешни работи (МВР) достави проверени податоци за граѓаните.
Меѓутоа многу од овие барања беа потпишани само од заменик-министерот, бидејќи министерот, претставник на СДСМ, тоа го одби, образложувајќи дека е потребно повеќе време за спроведување на точни проверки.
Додека претставниците на СДСМ во ДИК изразија сомнежи за законитоста на таквите документи, ДИК одлучи истите да ги прифати.
Дополнително, министерот за внатрешни работи бараше ДИК да избрише отприлика 130.000 гласачи кои поседуваат патна исправа, но не и важечка лична карта, што тој тврдеше дека е неопходно за докажување на постојаното живеалиште.
ДИК го одби ова барање, образложувајќи дека законот дозволува регистрација на гласачи со лична карта или со патна исправа.
Во ДИК сé уште постои загриженост за т.н. „гласачи од Пустец“: граѓани кои живеат во Албанија чиешто право на глас останува дискутабилно поради нерешениот статус во врска со постојаното живеалиште.
Овие лица наводно биле додадени во избирачкиот список во општина Центар, во Скопје, со цел да влијаат на резултатот на локалните избори.
Според претставници на МВР, приближно 349 лични карти биле одјавени поради немање право на соодветните гласачи да се пријават на конкретната адреса.
Согласно законот, јавниот увид во избирачкиот список, кој го сочинуваат приближно 1.8 милиони гласачи, беше спроведен од 25 април до 9 мај, во 34 подрачни и локални канцеларии на ДИК.
На гласачите не им беа достапни ниту изводи од избирачкиот список ниту бази на податоци за проверка на регистрираните податоци на другите граѓани.
Наместо тоа, гласачите беа во можност да ги проверат само своите податоци.
Меѓутоа ова не беше усогласено во целата земја: додека во некои канцеларии гласачите тоа можеа да го направат преку својот матичен број, во други тоа беше можно и преку нивното име, адреса и број на избирачко место.
До 9 мај, 4.700 гласачи ја провериле точноста на своите податоци.
ДИК не го објави избирачкиот список на својата интернет-страница, согласно пропишаното во закон, поради одлуката на Дирекцијата за заштита на личните податоци со која беше забрането објавувањето на лични податоци на гласачите, вклучително и име, пол, адреса, датум на раѓање и број на избирачко место.
ДИК ја обжали одлуката до Управниот суд,16 кој сé уште се чека да донесе одлука.
На 14 мај, ДИК треба да го сподели избирачкиот список со политичките партии, кои ќе имаат на располагање пет дена да бараат евентуални промени.
Ажурирањето на избирачкиот список треба да заврши до 22 мај.
РЕГИСТРАЦИЈА НА КАНДИДАТИ
Рокот за поднесување на кандидатските листи беше до 11 мај.
Од четирите поголеми парламентарни партии само коалицијата на ВМРО-ДПМНЕ поднесе кандидатски листи.
Дополнително, две вонпарламентарни партии, Национално движење за Македонија и Социјал-демократската партија на Македонија, номинираа свои кандидати.
Не беа поднесени листи на независни кандидати од страна на група на граѓани.
ДИК треба да ги потврди поднесените листи за правото на кандидатите да се кандидираат и пропишаната полова застапеност.
Регистрацијата на кандидати ќе заврши на 14 мај, и одлуките на ДИК за нерегистрација ќе може да се обжалат до Управниот суд.
МЕДИУМИ
Агенцијата за аудио и аудиовизуелни медиумски услуги (АВМУ) ги следи радиодифузерите во текот на изборниот период.
На 28 април, Агенцијата го објави првиот извештај што се фокусира на националните радиодифузери за првите 10 дена од овој период.
Извештајот заклучува дека приватните радиодифузери Алфа, Канал 5, Канал 5+, Сител и Нова не ги покривале настаните објективно и непристрасно, согласно пропишаното во член 61 од Законот за аудио и аудиовизуелни медиумски услуги.
Извештајот исто така заклучува дека првите четири горенаведени медиуми ја координирале нивната уредничка политика.
Изборниот законик пропишува јавниот радиодифузер да организира дебати помеѓу владејачките и опозициските партии.
МРТ-1 се обиде да одржи две дебати помеѓу ВМРО-ДПМНЕ, СДСМ, ДУИ и ДПА, но само ВМРО-ДПМНЕ одлучи да учествува, и тоа само еднаш.
МРТ-1 исто така организираше една дебата помеѓу Граѓанската опција за Македонија и Социјалистичката партија на Македонија, на која што Новата социјалдемократска партија и Либералната демократска партија одлучија да не учествуваат и покрај тоа што беа поканети.
НМИ на ОБСЕ/ОДИХР продолжува со квалитативен и квантитативен мониторинг на медиумите, и тоа на осум телевизиски канали и пет дневни весници.
Првичните податоци на НМИ на ОБСЕ/ОДИХР од следењето на медиумите за периодот од 15 април до 11 мај покажуваат дека јавната телевизија МРТ-1 најмногу ги покрива активностите на владата, следено со известувања за ВМРО-ДПМНЕ и СДСМ.
Сите други политички партии беа незначително застапени во известувањето.
Албанскиот јазичен сервис на МРТ-2 и приватната Алсат-M овозможија поголема покриеност на албанските партии, особено ДУИ.
Од 15 април до 11 мај, најпопуларните приватни станици Сител и Канал 5, заедно со Алфа, покажаа сличен пристап во информативните емисии, посветувајќи најмногу време на ВМРО-ДПМНЕ, СДСМ и владата.
Тонот на известувањето беше главно позитивен и неутрален за ВМРО-ДПМНЕ и за контра-протестите, и главно негативен за СДСМ и протестите кои повикуваа на одложување на изборите.
Телма и 24 Вести досега овозможија подеднакво покривање на ВМРО-ДПМНЕ и СДСМ.
Учесниците на изборите имаат право на платени политички реклами во текот на изборната кампања.
АВМУ ја информираше НМИ на ОБСЕ/ОДИХР дека ценовниците биле објавени во вкупно 107 емитувања, додека 24 радиодифузери ја информирале АВМУ дека нема да продаваат политички реклами.
Дополнително, 7 весници и 12 интернет-портали доставиле свои ценовници.
ПРИГОВОРИ И ЖАЛБИ
ДИК сé уште не го усвоила упатството за одлучување по приговори и жалби.
Електронскиот систем за управување со предмети и приговори, согласно пропишаното со Изборниот законик, сé уште не е изготвен.
Досега не се поднесени официјални приговори ниту до ДИК ниту до судовите.
Телефонски линии се отворени од неколку државни институции: Министерството за информатичко општество и администрација, за пријавување на притисок врз вработените во јавниот сектор во врска со изборите;20 Канцеларијата на народниот правобранител, за пријавување на повреди на избирачките права од страна на граѓаните; и Канцеларијата на јавниот обвинител, за пријавување на евентуални сомневања за криминални активности во врска со изборите од страна на граѓаните и граѓанските организации.
Според овие институции, добиени биле многу малку повици и ниту еден од нив не се однесувал на сериозни повреди.
Јавниот обвинител примил 16 наводи или приговори од кои 2 биле проследени до соодветната канцеларија на основниот јавен обвинител, со инструкции за итна постапка и известување за постапувањето.
Не се најдени основи на сомневање за криминални активности во останатите наводи.
УЧЕСТВО НА НАЦИОНАЛНИТЕ МАЛЦИНСТВА
Меѓуетничките прашања не се значаен фактор во актуелната политичка криза.
Членовите на заедниците на малцинствата и партиите кои нив ги застапуваат, особено етничките Албанци, учествуваа во протести ширум земјата, поединечно, со други заедници и како дел од движењето Протестирам.
Таканаречениот непарламентарен блок на помалите албански партии (Движењето за реформи – ДПА, Национална демократска преродба и БЕСА) исто така се вклучија во демонстрациите.
Во некои делови, како на пр. во Тетово, протестот имаше меѓуетнички карактер, со заедничко изложување на симболите на националното знаме и на албанската и ромската заедница.
Партиите на ромската заедница и граѓанските организации кои се залагаат за нивните права ја споделија својата загриженост со НМИ на ОБСЕ/ОДИХР дека ромската заедница може да подлежи на политички притисок и продавање и купување на гласови.
АКТИВНОСТИ НА МИСИЈАТА
НМИ на ОБСЕ/ОДИХР ги продолжи своите редовни активности, среќавајќи се со државни функционери, претставници на партиите, изборната администрација, судски претставници, претставници на медиумите и граѓанските организации, и дипломатските мисии.
Долгорочните набљудувачи на НМИ на ОБСЕ/ОДИХР продолжуваат да ги следат подготовките за изборите во регионите и се подготвуваат за распоредување на краткорочните набљудувачи.
Брифинг за членовите на дипломатската заедница и меѓународните организации беше одржан на 22 април.
НМИ на ОБСЕ/ОДИХР исто така ја брифираше Делегацијата на Парламентарното собрание на Советот на Европа.
Англиската верзија на овој извештај е единствениот официјален документ.
Неофицијален превод е достапен на македонски и албански јазик.
МЕЃУНАРОДНА НАБЉУДУВАЧКА МИСИЈА ЗА ИЗБОРИ
Поранешна Југословенска Република Македонија
Локални избори, 15 октомври 2017
ИЗЈАВА ЗА ПРВИЧНИТЕ НАОДИ И ЗАКЛУЧОЦИ
ПРВИЧНИ ЗАКЛУЧОЦИ
Одржувањето на локалните избори на 15 октомври придонесе кон јакнењето на довербата во демократскиот процес.
Изборите се одржаа во конкурентно опкружување, со кандидати што, генерално, можеа да водат кампања без ограничувања,  а темелните слободи беа  севкупно почитувани.
Сепак, во тек на предизборниот период имаше кредибилни наводи за купување гласови, притисок врз гласачите и изолирани случаи на насилство.
Севкупно, мониторираните медиуми обезбедија непристрасно покривање на кандидатите и ја потпомогнаа можноста за политичка дебата.
И покрај организационите предизвици, изборната администрација обезбеди гласачите  да  можат  да  го  остварат  своето  избирачко  право.
Денот  на  изборите  главно  се одвиваше уредно, иако беа воочени некои процедурални нерегуларности.
Законската  рамка  ги  обезбедува  темелните  права  и  слободи,  вклучувајќи  ја  заштитата  на малцинските права, и претставува солидна основа за спроведување демократски избори.
Иако измените и дополнувањата последниве години се осврнаа на извесен број претходни препораки на ОБСЕ/ОДИХР и на Европа, и натаму има недостатоци, вклучувајќи ограничувања околу регистрацијата  на  независни  кандидати  и  ограничени  права  за  правна  заштита.
Доцната ревизија на Изборниот законик што резултираше со измена на составот на Државната изборна комисија (ДИК) е во спротивност со меѓународната добра пракса.
Севкупно, иако ДИК можеше да ги администрира изборите, нејзините дискуси за политички спорните  прашања  и  непотребното  вмешување  во  оперативната  работа  на  нејзиниот секретаријат  повремено  резултираа  со  прочекорени  рокови.
Ова  ја  одложи  сеопфатната кампања на ДИК за едукација на гласачите.
Некои од прописите на ДИК беа во контрадикција со  законодавството.
Седниците  на  ДИК  беа  отворени  за  набљудувачите,  па  сепак  често материјални одлуки се носеа на затворени седници.
Само неколку комисии од средно ниво презедоа ницијативи да ја зајакнат транспарентноста на своето работење.
Позитивно е што се презедоа чекори да се олесни остварувањето на гласачкото право за лицата со инвалидитет.
Вкупно  1  814  644  гласачи  се  регистрирани  за  изборите.
Во  тек  на  онлајн  и  личната верификација на избирачкиот список, беше побаран само мал број промени.
Како резултат, многу  од  соговорниците  на  меѓународните  набљудувачи  изразија  растечка  доверба  во интегритетот  на  избирачкиот  список,  додека  некои  и  натаму  изразуваа  загриженост, вклучително околу спроведувањето на условот за живеалиште.
По  инклузивниот  процес  на  регистрација,  19  политички  субјекти  и  65  групи  гласачи предложија вкупно 258 кандидати за градоначалници и 370 кандидатски листи за изборите за  советници.
На гласачите им се понуди широк спектар за избор, а во некои општини се одржаа избори со голем број пријавени кандидати.
Составот  на  ДИК  го  задоволи  барањето  за  30  проценти  родова  застапеност  во  изборната администрација;  сепак,  тоа  не  беше  секогаш  почитувано  на  пониските  нивоа.
Не  сите кандидатски листи го исполнија законското барање за родов баланс, а сепак беа регистрирани.
Прашањата  поврзани  со  учеството  на  жените  во  јавниот  живот  не  беа  обработувани  во кампањата.
Законодавството  сеопфатно  го  регулира  водењето  кампања  и  општо  земено  обезбедува изедначен  терен  за  изборен  натпревар.
Кампањата  се  одвиваше  во  опкружување  каде фундаменталните слободи за собирање и изразување беа, генерално, почитувани.
Сепак, имаше изолирани политички мотивирани инциденти поврзани со напади на штабови на кампањите и насилство  против  еден  кандидат.
Поголемите  партии  водеа  кампањи  околу  националните прашања  на  стабилност  и  интеграција,  како  и  прашања  на  општински  услуги  и инфраструктура.
Иако регулативата за финансирање кампањи е подобрена последниве години, во согласност со претходните препораки, таа не обезбеди целосно соодветна транспарентност поради немањето задолжителна  ревизија  на  прелиминарните  извештаи,  како  и  недоволните  овластувања  на Државниот завод за ревизија за надзор.
Беа поднесени само мал дел прелиминарни извештаи.
Мониторингот на медиумите од страна на ОБСЕ/ОДИХР покажа дека јавните медиуми им обезбедија на сите учесници бесплатно време за емитување во тек на ударните термини, но само  мал  број  кандидати  го  искористи.
Двете  поголеми  партии  доминираа  во  платеното рекламирање на приватните медиуми.
Се организираа ТВ-дебати, но сепак не сите поканети кандидати  учествуваа.
Медиумскиот  орган  одговорни  за  да  обезбедат  балансирано  и непристрасно покривање на изборите покрена шест прекршочни постапки за прекршоци од страна на медиумите.
Меѓуетничките односи одиграа улога во изборите.
Иако некои партии бараа гласови и преку етничките линии, повеќето кандидатски листи го отсликуваат етничкиот состав на конкретната општина.
Беа воочени некои конфронтативни кампањи меѓу кандидати што припаѓаат на иста заедница.
Законската  рамка  не  пропишува  целосна  правна  заштита  во  случај  на  изборни  спорови, спротивно на обврските што произлегуваат од членството во ОБСЕ.
ДИК прими мал број поплаки пред денот на изборите (или поврзани со предизборниот период).
Иако беше изразена загриженост  за  злоупотребата  на  административните  ресурси,  купувањето  гласови  и притисокот врз гласачите, кај другите органи беа поднесени само неколку приговори, од кои некои се истражуваат.
Извесен број соговорници ги информираа ОБСЕ/ОДИХР и Конгресот на локални и регионални власти на Советот на Европа дека немаат доверба во способноста на изборната администрација и судовите непристрасно да постапуваат по предметите поврзани со изборите.
Тоа што граѓанските набљудувачи имаа пристап кон сите фази на процесот придонесе кон транспарентноста и понуди непартиска проценка на изборите.
Над 3000 набљудувачи ги следеа случувањата на денот на изборите.
Гласањето ден претходно и изборниот ден течеа уредно во повеќето делови од земјата.
Лицата ангажирани за изборите генерално ефикасно го олеснуваа гласањето и се придржуваа кон пропишаните  процедури.
Сепак,  меѓународните  набљудувачи  забележаа  некои  повторени нерегуларности, вклучувајќи семејно/групно гласање и нарушена тајност на гласањето.
Во тек на  сумирањето,  повеќето  ОИК  ги  почитуваа  процедурите.
Кај  14  ОИК  пристапот  на набљудувачите  беше  ограничен  во  тек  на  внесот  на  податоци,  што  ја  ограничи транспарентноста.
ДИК почна да објавува прелиминарни резултати набргу по затворањето на избирачките места.
Иако ова придонесе кон транспарентноста, резултатите не беа расчленети по избирачко место, што ја ограничи можноста за детален увид.
ПРЕЛИМИНАРНИ НАОДИ
Предисторија
По предвремените избори во 2016, формирањето влада се покажа како предизвик.
Внатрешната македонска револуционерна организација – Демократска партија за македонско национално единство  (ВМРО-ДПМНЕ)    не  успеа  да  постигне  договор  со  својот  традиционален коалиционен  партнер,  Демократската  унија  за  интеграција  (ДУИ).
Наместо  тоа,  ДУИ  и другите етнички албански партии го поддржаа Социјалдемократскиот сојуз на Македонија (СДСМ), но претседателот не им даде мандат да формираат влада.
На 27 април, по неколку неуспешни обиди, беше избран претседател на Собранието, што доведе до конфронтација во парламентот и резултираше со напад врз пратениците, вклучувајќи високи членови на СДСМ и Алијансата за Албанците (АА).
Политичката криза деескалираше дури откако претседателот (на државата) го додели на СДСМ мандатот за формирање влада, која  беше  формирана  на  31  мај,  со  шестмесечно  доцнење.
Ова  доцнење  резултираше  со одложување на локалните избори.
Во јули, владата ги  усвои економските, судските и политичките реформи, како и план за одговор на злоупотребата на административните ресурси, притисоците врз јавните вработени, небалансираното  медиумско  покривање  и  недостигот  од  транспарентност  кај  изборната администрација.
Дамнешниот стремеж на земјата да стане членка на Европската Унија (ЕУ) и НАТО, постојано високата стапка на невработеност и високата емиграција го сочинуваат опкружувањето на овие избори.
Спроведувањето на локалните избори се восприема од повеќето соговорници на НМИ  на ОБСЕ/ОДИХР како тест на кредибилноста на новата влада, што ќе се одрази на тековните процеси на интеграција во ЕУ и НАТО.
Во  моментов,  55  од  80  општини  се  раководени  од  ВМРО-ДПМНЕ,  додека  СДСМ  има  4 градоначалници со партиска припадност.
Правна рамка и изборен систем
Изборите се примарно уредени со Уставот од 1991 и Изборниот законик од 2006 (ИЗ).
Уставот ги пропишува темелните права и слободи, вклучувајќи ја заштитата на малцинските права, додека  ИЗ  генерално  дава  солидна  основа  за  спроведување  демократски  избори.
ИЗ  од усвојувањето наваму претрпе низа позитивни амандмани, од кои голем број се усогласени со претходните препораки на ОБСЕ/ОДИХР и Комисијата на Советот на Европа за демократија преку правото (Венецијанска комисија), особено оние поврзани со разделувањето на државата и  партијата,  и  регулативата  за  финансирање  кампањи.
Сепак,  и  натаму  остануваат  некои недостатоци, поврзани со извесен број аспекти на законодавството, вклучувајќи и непотребни ограничувања на регистрацијата на независни кандидати, како и ограничени права на правни лекови.
Во 2017 година беа воведени два клучни амандмани на ИЗ: тајмингот на локалните избори беше  сменет  од  мај  на  октомври,  а  Собранието  беше  овластено  да  го  смени  составот  на Државната изборна комисија (ДИК).
Регулативата на ДИК надополнува различни аспекти на изборното законодавство.
Сепак, некои прописи беа одобрени или изменети доцна, а некои се во  контрадикција  со  законодавството.
Овие  фактори  земени  заедно  се  предизвик  за интегритетот на изборниот процес.
Општинските избори се одржуваат на секои четири години за да се изберат градоначалници и совети  во  80  општини  и  Градот  Скопје.
Советниците  се  избираат  со  пропорционална застапеност  преку  затворени  листи.
Градоначалниците  се  избираат  преку  двотретински мнозински систем.
Вториот круг ќе се одржи на 29 октомври за општините во кои ниеден кандидат не добил повеќе од 50 проценти од дадените гласови.
За изборите за градоначалник, само првиот круг бара еднотретинска излезност на гласачите.
Изборна администрација
Локалните избори се администрирани од три нивоа на изборна администрација, што се состои од ДИК, 80 општински изборни комисии (ОИК) и Изборната комисија за Град Скопје и 3 480 избирачки одбори (ИО).
ДИК се состои од девет члена, од кои три се жени.
По закон, три члена на ДИК не се со политичка припадност и се избираат на отворен конкурс.
Останатите шест го отсликуваат политичкиот состав на Собранието.
Петгодишниот мандат на непартиските членови е разумно заштитен, додека оние номинирани од партиите, по септемвриските измени и дополнувања на ИЗ, мора да се сменат за составот на ДИК да се усогласи со тековниот парламентарен состав.
Соодветно, на 22 септември, член од БЕСА го замени дотогашниот член од Демократската партија на Албанците (ДПА).
Понатаму, еден сегашен член на ДИК е под обвинение во случај поврзан со злоупотреба на службената должност во тек на локалните избори во 2013, со тоа компромитирајќи ја јавната перцепција за ДИК.
ОИК се состојат од пет члена, одбрани по случаен избор од редот на државните службеници на општинско ниво.
ИО се состојат од двајца политички именувани и три непартиски членови.
Некои  од  членовите  на  ИО  беа  именувани  доцна.
ДИК  спроведе  три  круга  навремена  и конзистентна обука за членовите на ОИК, кои потоа ги обучија ИО.
И  покрај  организациските  предизвици,  изборната  администрација,  генерално,  обезбеди ситуација во која гласачите имаат можност да ги остварат своите избирачки права.
Според законот, од изборната администрација се бара нејзината работа да биде јавна, додека во пракса на  ДИК  и’  недостига  вистинска  транспарентност.
Седниците  на  ДИК  беа  отворени  за посматрачите,  па  сепак  често  материјални  одлуки  се  донесуваа  на  затворени  состаноци.
Објавувањето на записниците од седниците беше задоцнето, а не сите одлуки, регулатива и упатства  на  ДИК  се  достапни  на  нејзиниот  веб-сајт.
Покрај  ова,  дискусиите  на  ДИК  за политички спорните прашања и непотребното вклучување во оперативната работа на нејзиниот секретаријат  повремено  резултираа  со  пропуштени  рокови.
Тие,  исто  така,  ја  задоцнија сеопфатната кампања на ДИК за едукација на гласачите8.
Нивото на транспарентност на ОИК варираше.
Иако повеќето не применуваа мерки за јакнење на транспарентноста, некои презедоа иницијатива за зголемување на довербата во нивното работење.
Локалните  власти  се  одговорни  за  финансирање  на  изборите.
Општините  чии  сметки  се блокирани со судска одлука, поради неплатени долгови, добиваат финансирање од државниот буџет.
На најмалку 14 ОИК им недостигаа соодветни простории и опрема, и се соочуваа со натамошни  финансиски  тешкотии.
И  покрај  овие  предизвици,  ОИК  генерално  работеа професионално.
ИЗ содржи критериум за 30 проценти родова застапеност во изборната администрација, но ова не беше доследно почитувано.
Тринаесет ОИК не ја исполнија родовата квота.
Иако законот тоа не го бара, само 28 проценти од ОИК имаа женски претседател.
За првпат, за да се олесни остварувањето на избирачкото право за лица со попреченост, ДИК, во соработка со граѓанското општество, ги мапираше избирачките места што се пристапни со инвалидска количка и ги стави тие информации онлајн.
Исто така, изготви шаблони со Брајово писмо за некои избирачки места.
Регистрација на гласачите
Сите граѓани со навршена возраст од 18 години имаат право да гласаат, освен оние на кои со судска одлука им е одземена деловната способност.
Ваквото ограничување е во спротивност со обврските што произлегуваат од членството во ОБСЕ и други меѓународни тела.
Само лицата со регистрирана адреса во односната општина и валидна лична карта или биометриски пасош се вклучени во избирачкиот список.
Регистрацијата на гласачите е пасивна; ДИК го одржува избирачкиот  список  врз  основа  на  податоците  извлечени  од  регистрите  на  матичната евиденција.
Четирипати  годишно  таа  го  ажурира  списокот  врз  основа  на  податоците обезбедени од различни државни органи.
На денот по датумот на распишување на изборите се  врши  дополнително  ажурирање  на  избирачкиот  список.
ДИК  има  право  да  преземе инспекции по случаен избор за да ја провери точноста.
За овие избори, ДИК не сметаше за неопходно да преземе сеопфатна верификација на избирачкиот список.
Во тек на јавниот увид, над 220 000 избирачи ги проверија своите податоци онлајн и лично, но само 230 побараа корекции.
Ограничен број промени побараа и политичките партии.
Како резултат на ова, бројни соговорници на НМИ на ОБСЕ/ОДИХР изразија растечка доверба во интегритетот  на  избирачкиот  список,  додека  некои  и  натаму  изразуваа  загриженост, вклучително и околу спроведувањето барањето за живеалиште.
Вкупно  1  814  644  гласачи  се  регистрирани  за  овие  избори.
ДИК  ги  одобри  финалните избирачки списоци на 25 септември, еден ден подоцна од официјалниот рок.
Испечатените избирачки списоци беа испратени до ОИК, кои потоа ги предадоа на ИО на 13 октомври.
Регистрација на кандидатите
Секое лице со право на глас кое е жител на односната општина може да биде избирано, освен оние во затвор и оние што чекаат на отслужување затворска казна подолга од шест месеци.
Регистрираните партии, коалиции и групи гласачи имаат право да номинираат кандидати.
Од последниве се бара да ја поддржат номинацијата со 0,2 до 4,8 проценти од лицата со право на глас кои се жители на односната општина.
Еден гласач може да се потпише како поддршка на повеќе од еден кандидат и кандидатска листа; сепак, и натаму е потребно потписите да се собираат пред претставник на ДИК.
По  инклузивниот  процес  на  регистрација,  19  партии  и  коалиции  и  65  групи  избирачи предложија вкупно 370 листи за советници и 258 кандидати за градоначалници, вклучувајќи 19 независни.
Листите на кандидати се објавени на 25 септември и објавени во канцелариите на ДИК, што им овозможува на гласачите да се запознаат со кандидатите.
НМИ на ОБСЕ/ОДИХР е запознаена со одбивањето на пет кандидатски листи, што беше обжалено и отфрлено од Управниот суд.
Спротивно на ИЗ, ДИК одржа две жребувања за редоследот на кандидатите на гласачкото ливче, една за партии и коалиции, а друга за групи гласачи.
Вторите беа ставени на дното на листата.
За да се зајакне родовата еднаквост, ИЗ бара кандидатските листи да содржат не помалку од 40 проценти од помалку застапениот пол.
Покрај ова, едно од секои три, плус едно од секои десет места мора да биде резервирано за помалку застапениот пол.
Сепак, овие барања беа поткопани од регулативата на ДИК.
Од кандидатите за градоначалници, 16 се жени (6 проценти), а 14 проценти од советничките листи се предводени од жени.
ОИК регистрираа 9 листи со помалку од 40 проценти жени кандидати и 17 листи што не ги имаа ставено жените на предвидените места.
Односните ОИК ја припишаа оваа неусогласеност на превид и аритметички грешки.
Сепак, НМИ на ОБСЕ/ОДИХР беше, исто така, информирана дека една ОИК што примила листа со премалку машки кандидати побарала таа да се коригира.
Немаше можност да се бара законска заштита против одобрените листи.
Опкружување на кампањата
Официјалната кампања почна на 25 септември и заврши на полноќ на 13 октомври.
ИЗ сеопфатно го регулира водењето кампања и генерално предвидува изедначен терен за изборен натпревар, иако на независните кандидати не им се целосно дадени правични услови, како што е наменски распределено место за билборди и медиумско покривање.
Законот се стреми да ги заштити гласачите од несоодветни притисоци и да го спречи купувањето гласови.
Различните ограничувања имаат за цел да ја одржат разделеноста на државата и партијата, како и да ја забранат злоупотребата на административните ресурси.
Пред  официјалната  кампања,  владата  усвои  Декларација  за  слободни  и  фер  избори, повикувајќи  ги  јавните  и  државните  службеници  да  не  се  вклучуваат  во  измамнички активности и да го почитуваат правото на гласачите слободно да избираат.
На 24 септември во ДИК  и  ОИК,  повеќето  кандидати  за  градоначалници  потпишаа  Кодекс  на  однесување, обврзувајќи се на почитување на законот.
Кампањата се одвива во опкружување во кое темелните слободи на собирање и изразување се, генерално, почитувани.
На гласачите им се нуди спектар на избори, а во многу општини се одвиваа изборни натпревари со голем број кандидати.
Кампањите почнаа со свечени митинзи, каде партиските лидери ги презентираа своите кандидати, ги открија слоганите за кампањите и ги претставија платформите за политиките.
Четири од најголемите партии одржаа митинзи во административни центри, додека истовремено се потпираа и на канвасирање од врата до врата и  средби  од  помали  размери.
Помалите  партии  и  независните  кандидати  водеа  скромни кампањи во кои ги претставуваа своите визии за локален развој.
Извесен број помали партии се  пожали  на  НМИ  на  ОБСЕ/ОДИХР  околу  недостатокот  на  изедначен  терен  во  тек  на кампањата.
Севкупно, соговорниците на НМИ на ОБСЕ/ОДИХР конзистентно забележуваа подобрување во опкружувањето и водењето на кампањите.
Стратегиите  за  општински  кампањи  беа  изготвени  на  централно  ниво,  а  имплементирани локално.
Поголемите партии водеа кампања околу националните прашања на стабилност и интеграција  и  ги  поврзуваа  со  локалните  прашања  на  водоснабдување,  канализација  и инфраструктура.
ВМРО-ДПМНЕ, а во помала мерка и СДСМ, користеа негативни пораки во тек  на  митинзите.
Од  25  септември,  во  урбаните  центри  почнаа  да  се  појавуваат  големи билборди, на кои главно беа застапени кандидатите за градоначалници.
Партиите, исто така, отворија  времени  канцеларии  за  кампањите,  каде  се  дистрибуираа  централно  изготвени материјали за кампањите.
Во тек на митинзите, женските кандидати често беа на главната сцена, но ретко зборуваа.
Исто така, во рамки на тимовите за менаџирање на кампањите жените  немаа лидерски позиции.
Ниедна од партиите не се осврна на прашања што конкретно се однесуваат на учеството на жените во јавниот живот.
На 19 септември владата усвои неколку закони со кои се обезбедуваат финансиски и социјални бенефиции за граѓаните.
Соговорниците на НМИ на ОБСЕ/ОДИХР изразија загриженост околу потенцијалното купување гласови, застрашување на гласачите, користењето државни ресурси за водење кампања и замаглувањето на границата меѓу државата и партијата; некои од нив  беа  кредибилни.
Беа  поднесени  пријави  против  двајца  актуелни  градоначалници  за злоупотреба на службената положба, вклучувајќи и за прекршоци поврзани со изборите.
Изолирани политички мотивирани инциденти се случија низ земјата, поврзани со напади на штабови  на кампањите  и  насилство против  еден  кандидат.
Во Шуто  Оризари,  актуелниот градоначалник и воедно кандидат од Сојузот на Ромите за Македонија (СРМ) беше нападнат и повреден.
Инцидентот ги изложи пред јавноста тензиите и високиот степен на поларизација во ромската заедница.
Финансирање на кампањите
Регулативата за финансирање на кампањите претрпе значителни промени последниве години, во согласност со претходните препораки на ОБСЕ/ОДИХР, Венецијанската комисија и Групата на Советот на Европа на држави против корупција (GRECO).
Сепак, некои од препораките за натамошно  јакнење  на  транспарентноста  во  финансирањето  на  кампањите  остануваат  без одговор,  вклучувајќи  го  тука  и  барањето  за  ревизија  на  прелиминарните  извештаи  за  финансирање  на  кампањите  и  јакнење  на  надзорното  овластување  на  Државниот  завод  за ревизија (ДЗР).
Кампањите се финансираат со партиските членарини и приватни донации.
ИЗ ги ограничува индивидуалните донации, ги наведува забранетите извори и поставува лимити за трошење во кампањите.
Расходите делумно се надоместуваат од локалната администрација за листите што ќе освојат најмалку 1,5 проценти од гласовите дадени во општината.
Трансакциите во кампањата треба да се администрираат преку наменска банкарска сметка.
ДЗР врши надзор над финансирањето на кампањите.
Пред денот на изборите, тој треба да добие  два  прелиминарни  извештаи  за  финансирањето  на  кампањите  од  учесниците  во изборите.
Финалните извештаи се поднесуваат во рок од четири месеци по изборите, а ДЗР е задолжен да изврши ревизија на овие извештаи.
Ограничениот мандат на ДЗР и ресурсите за ревизија на извештаите не ги исполнуваат барањата за транспарентност и отчетност како што се  изложени  во  меѓународните  обврски  и  стандарди.
ДРЗ  е  задолжен  да  постапува  по неправилностите по сопствена иницијатива или по поплака; не се пријавени такви случаи.
Само мал дел од прелиминарните извештаи се поднесени, а голем број кандидати користи застарени обрасци или не ги наведуваат расходите подробно, како што се бара со новиот формат.
Прелиминарните извештаи беа објавени онлајн од страна на ДИК.
Во три случаи, расходите ги надминуваа приходите.
Понатаму, расходите не беа расчленети по општина, со што се попречи можноста да се утврди дали се почитувани лимитите за трошење.
Медиуми
Медиумскиот  пејсаж,  карактеризиран  со  голем  број  оператори  на  релативно  мал  пазар, вклучува  170  медиумски  куќи.
Телевизијата  е  главен  извор  на  информации,  тиражот  на весниците е низок, додека растечката пенетрација на Интернет доведе до значителен развој на онлајн информативни веб-сајтови.
Севкупно, медиумите се поделени долж политичките линии.
Според соговорниците на НМИ на ОБСЕ/ОДИХР, се’ уште постои загриженост околу ниските професионални стандарди во бројни медиумски куќи, на штета на правото на јавноста да добива објективно и балансирано известување.
Уставот гарантира слобода на изразување и  забранува цензура.
ИЗ бара сите медиуми, вклучително и информативните веб-сајтови, да ги покриваат изборите на фер, балансиран и непристрасен начин.
Информативното покривање на изборите од страна на јавниот радиодифузер, Македонската радиотелевизија (МРТ) е строго регулирано, како што е и платеното рекламирање на приватните медиуми.
Сепак, ИЗ не пропишува изрично правично медиумско покривање за независните кандидати.
Почитувањето на законските обврски од страна на медиумите го следи Агенцијата за аудио и аудиовизуелни  медиумски  услуги  (ААВМУ)  којашто  може  да  примени  санкции  и  да  ги проследи  прашањата  до  надлежниот  суд.
ААВМУ  вршеше  систематски  мониторинг  на медиумите и редовно објавуваше извештаи.
ААВМУ покрена шест прекршочни постапки за прекршувања во врска со платеното политичко рекламирање, неизбалансираното известување и објавувањето на анкети на јавното мислење.
Резултатите од мониторингот на медиумите од страна на НМИ на ОБСЕ/ОДИХР покажаа дека, како што бара ИЗ, јавниот радиодифузер обезбеди за сите учесници во изборниот натпревар бесплатно медиумско време во ударните термини.
Сепак, само 26 кандидати ја искористија оваа можност на МТВ1.
Кандидатите што зборуваат албански јазик не побараа бесплатно медиумско време на МТВ2.
Информативното покривање на МРТ ги стави помалите партии и независните кандидати во нерамноправна позиција, ограничувајќи го пристапот на гласачите кон информации.
На МТВ1, СДСМ доби 37 проценти од покривањето, ВМРО-ДПМНЕ 32 проценти, ДУИ 11 проценти, а БЕСА 7 проценти.
На другите парламентарни партии им беше дадени  вкупно  9  проценти  од  покривањето,  додека  вонпарламентарните  партии  добија  3 проценти, а на независните кандидати им беше доделен 1 процент.
МТВ2 посвети повеќе време на етничките албански партии.
Приватните медиуми обезбедија доминантно покривање на коалицијата предводена од СДСМ, што главно се должеше на платеното рекламирање.
СДСМ доби 47 проценти од вкупното покривање, а по него следеше ВМРО-ДПМНЕ со 29 проценти и ДУИ со 17 проценти.
СДСМ во тек  на  кампањата  пројави  рекламирање  со  негативни  пораки.
Севкупно,  мониторираните приватни  електронски  медиуми  демонстрираа  доста  неутрален  тон  кон  кандидатите  во уредничкото покривање.
И  јавните  и  приватните  радиодифузни  медиуми  спроведоа  дебати  меѓу  кандидатите  за градоначалници во своите општини и во студиото на МРТ во Скопје.
Дебатите беа добро организирани,  сепак  резултатите  од  медиумскиот  мониторинг  на  НМИ  на  ОБСЕ/ОДИХР покажаа дека висок број од поканетите кандидати на ВМРО-ДПМНЕ не учествуваа.
Социјалните  медиуми  беа  широко  користени  во  кампањата.
Висок  број  кандидати  отвори официјални Фејсбук страници за кампањите.
Севкупно, кандидатите од поголемите партии, особено ВМРО-ДПМНЕ ги користеа социјалните медиуми почесто во споредба со другите партии и независните кандидати.
Приговори и жалби
ДИК, ДКСК, ДЗР и Управниот суд решаваат по различните приговори и жалби поврзани со изборите, додека основните судови имаат надлежност за граѓански и кривични предмети.
Извесен број соговорници ги информираат меѓународните набљудувачи дека немаат доверба во  способноста  на  изборната  администрација  и  судовите  да  постапуваат  непристрасно  во предметите поврзани со изборите.
Петте судии од Управниот суд за кои се очекува обвинение за злоупотреба на службената должност при постапувањето на клучните приговори во тек на локалните избори во 2013 и натаму постапуваат по приговорите и жалбите во тек на овие избори, што придонесува кон перцепцијата на пристрасност/предрасуди.
Транспарентноста е намалена со тоа што Управниот суд одржува затворени седници.
ИЗ предвидува ограничена рамка за делотворни правни лекови при изборни спорови.
Иако некои одлуки на ДИК и ОИК се предмет на судска ревизија, повеќето не се, со што значајни аспекти  на  изборниот  процес  се  под  конечна  надлежност  на  изборната  администрација, спротивно на обврските што произлегуваат од членството во ОБСЕ и меѓународната добра пракса.
Засегнатите страни имаат ограничено право да побараат правен лек за прекршувањата поврзани  со  кампањите,  што  е  исто  така  во  спротивност  со  меѓународните  обврски.
Гласачите и групите граѓани имаат ограничено право за оспорување на нерегуларностите и не можат да се жалат на изборните резултати.
Пред денот на изборите, ДИК прими мал број приговори во рамки на својата ограничена надлежност.
Иако различни соговорници на НМИ на ОБСЕ/ОДИХР изразија загриженост  околу злоупотребата на административни ресурси во тек на кампањата, купување гласови и притисок врз гласачите, до ДКСК беа поднесени само неколку такви приговори, од кои некои се истражуваат.
За одбележување е тоа што авторитетот на ДКСК беше поткопан од страна на Собранието кога тоа го разреши јавниот обвинител на РМ на 17 август, и покрај тоа што таквата одлука претставува повреда на ИЗ.
Учеството на немнозинските заедници
Иако меѓуетничките односи играат улога на локалните избори, тие немаа истакнато место во кампањите.
Кандидатите и листите имаат тенденција да го отсликаат етничкиот состав на конкретната општина.
Во неколку случаи, сепак, кандидатите бараа гласови преку етничките линии.
Во општините со етничко албанско мнозинство, неколку етнички албански партии од владеачката коалиција се натпреваруваат меѓу себе, вклучувајќи видни кандидати.
Партиите  што  ги  претставуваат  помалите  етнички  заедници  истакнаа  градоначалнички кандидати  во  само  неколку  општини  каде  ваквите  етнички  групи  се  концентрирани, вклучувајќи ги Турците во Центар Жупа и Пласница и Ромите во Шуто Оризари.
На другите места, помалите заедници претставија листи на кандидати за советници или заедно со партиите што ги претставуваат ваквите заедници, или како членови на поголеми коалиции.
Помалите партии се пожалија на НМИ на ОБСЕ/ОДИХР дека немаат член во ДИК и дека се недоволно застапени во локалната изборна администрација.
Прашањата  поврзани  со  меѓуетничките  односи  или  малцинствата  не  беа  проминентно застапени во кампањата.
Атмосферата беше смирена во областите каде живеат малцинствата, додека силна и конфронтативна реторика беше забележана кај кандидати што припаѓаат на иста заедница, како на пример меѓу етничките албански кандидати во Струга (кандидатите ентички Албанци).
Националните медиуми посветија малку медиунско време и простор на кандидатите што ги претставуваат помалите заедници, а темите релевантни за нив добија мало медиумско покривање.
Граѓански и меѓународни набљудувачи
ИЗ предвидува граѓанските и меѓународните набљудувачи да имаат пристап кон сите фази на изборниот процес, а обврзувачкиот Кодекс за однесување на ДИК повикува на непристрасност и немешање во изборниот процес.
Во навремен и инклузивен процес ДИК акредитираше 6 граѓански  и  29  меѓународни  набљудувачки  организации,  што  придонесува  кон  транспарентноста на изборниот процес.
Граѓанските набљудувачи ги оценуваа подготовките за изборите и водењето на кампањата ширум земјата, што понуди непартиска оценка на изборите.
Покрај ова, беше покрената граѓанска иницијатива да им се помогне на лицата со попреченост да  ги  остварат  своите  избирачки  права.
На  денот  на  изборите,  ДИК  акредитираше  3000 набљудувачи:  2800  од  МОСТ  и  200  од  ЦИВИЛ,.
Учесниците  во  изборите  исто  така  ги акредитираа своите претставници.
Денот на изборите
Гласањето ден претходно и на изборниот ден течеше уредно во повеќето  делови од земјата; сепак, беа воочени некои процедурални нерегуларности, особено во тек на пребројувањето и сумирањето.
Полицијата поведе седум постапки за наводно купување гласови во пет општини, од  кои  за  три  беа  проследени  до  обвинителството.
Транспарентноста  беше  зајакната  со присуството  на  партиски  и  граѓански  набљудувачи  во  76,  односно  52  проценти  од набљудуваните гласачки места.
Гласачите кои гласаат од дома гласаа на 14 октомври.
Ова беше оценето како лошо или многу лошо во 14 од 96-те набљудувани случаи.
Тајноста на гласањето беше нарушена во 13 случаи, додека во 7 случаи ИО не го користеше параванот за гласање.
Во неколку затвори, осудениците не беа вклучени во избирачкиот список, зашто немале валидни лични карти.
Отворањето беше оценето од страна на меѓународните набљудувачи како добро или многу добро на 75 од 82 набљудувани избирачки места.
Повеќето избирачки места беа отворени на време или со мало доцнење и минорни процедурални нерегуларности.
Во 14 случаи, не беа пополнети протоколите пред отворањето; а во 5 случаи, беше забележано дека партиските набљудувачи се мешаат во процесот.
Гласањето беше позитивно оценето на 94 проценти од набљудуваните избирачки места.
Меѓу најчестите нерегуларности беа семејното/групното гласање и гласањето за друг (8, односно 2 проценти),  несоодветно  запечатени  гласачки  кутии  (2  проценти)  и  обиди  да  се  влијае  на изборот на гласачите (1 процент).
Просторниот распоред на избирачкото место неефикасно ја штитеше тајноста на гласањето во два проценти од набљудуваните избирачки места.
ДИК доби барања од над 10 ОИК за инструкции како да одговорат на неправилностите.
Гласачите не можеа да ги најдат своите имиња на избирачкиот список во девет проценти од набљудуваните избирачки места.
ДИК прими над 45 приговори во врска со ускратувањето на правото на глас; повеќето беа одбиени.
Тактилен Брајов шаблон беше на располагање на 8 проценти од набљудуваните избирачки места, а над две третини од набљудуваните избирачки места имаа кабина за гласање достапна со инвалидска количка.
Пребројувањето  беше  оценето  како  ефикасно  и  транспарентно  на  69  од  78  набљудувани избирачки места.
Сепак, во 9 случаи, пропишаните процедури не беа следени; во 15 случаи ИО  не  ги  поништија  соодветно  неупотребените  гласачки  ливчиња  и  не  го  утврдија  бројот  на гласачи што гласале.
Во 11 случаи, неовластени лица ги пребројуваа ливчињата.
Во 12 случаи, избирачките одбори се соочуваа со тешкотии во пополнување на протоколите.
Во тек на сумирањето, повеќето ОИК ги следеа процедурите.
Сепак, недостатоците околу транспарентноста (3 случаи), недоволниот простор (12 случаи) и неорганизираноста (6 случаи) го продолжи (одолговлече) процесот во пет ОИК.
Во 14 ОИК пристапот на набљудувачите беше ограничен во тек на внесувањето на податоците, што ја ограничи транспарентноста.
ДИК почна да ги објавува прелиминарните резултати кусо време по затворањето на гласањето.
Иако ова придонесе кон транспарентноста, резултатите не беа расчленети по избирачко место.
ДИК објави прелиминарната излезност од 60 проценти.
ИНФОРМАЦИИ ЗА МИСИЈАТА И БЛАГОДАРНОСТ
Скопје, 16 октомври 2017 – Изјавата за прелиминарните наоди и заклучоци е резултат на заеднички потфат во кој беа вклучени Канцеларијата на ОБСЕ за демократски институции и човекови права (ОБСЕ/ОДИХР) и Конгресот на локални и регионални власти на Советот на Европа  (Конгресот).
Оценувањето  беше  спроведено  за  да  се  определи  дали  изборите  ги почитуваа обврските што произлегуваат од членството во ОБСЕ, другите меѓународни обврски и стандарди за демократски избори, како и националното законодавство.
Амбасадорката Одри Гловер е шеф на Мисијата за набљудување на изборите на ОБСЕ/ОДИХР, распоредена од 13 септември, а Карим Ван ОВЕРМЕИРЕ (Белгија) ја предводи делегацијата на Конгресот.
Обете  институции  вклучени  во  оваа  Меѓународна  мисија  за  набљудување  на  изборите  ја усвоија Декларацијата од 2005 за принципите за меѓународно набљудување на изборите.
Оваа Изјава за прелиминарни наоди и заклучоци се дава пред завршувањето на изборниот процес.
Завршната  оцена  на  изборите  ќе  зависи,  делумно,  од  водењето  на  преостанатите  фази  на изборниот  процес,  вклучувајќи  го  и  сумирањето  на  резултатите  и  постапувањето  по евентуалните  поплаки  и  жалби поднесени по  денот на  изборите.
ОБСЕ/ОДИХР  ќе  издаде сеопфатен финален извештај, вклучувајќи препораки за потенцијални подобрувања, околу 20 седмици по завршувањето на изборниот процес.
Конгресот ќе го презентира својот извештај на својата 34-та сесија во март 2018.
НМИ на ОБСЕ/ОДИХР вклучува 17 експерти во главниот град и 20 долготрајни набљудувачи распоредени ширум земјата.
На денот на изборите, беа распоредени 208 набљудувачи, вклучувајќи 13-члена делегација на Конгресот, која опфати 12 земји-членки на Советот на Европа.
Набљудувачите се повлечени од 31 земја – членка на ОБСЕ.
Набљудувачите сакаат да се заблагодарат на властите на земјата-домаќин  за  поканата  да  ги  набљудуваат  изборите  и  на  Државната  изборна  комисија  за нејзината помош.
Тие, исто така, сакаат да ја изразат својата благодарност до другите државни институции, политички партии и организации на граѓанското општество и претставници на меѓународната заедница за соработката.
ПОРАНЕШНА ЈУГОСЛОВЕНСКА РЕПУБЛИКА МАКЕДОНИЈА
ЛОКАЛНИ ИЗБОРИ
15 октомври и 29 октомври 2017
Конечен извештај на Мисијата за набљудување на изборите на ОБСЕ/ОДИХР
РЕЗИМЕ
На покана од Министерството за надворешни работи да ги набљудува локалните избори на 15 октомври 2017, Канцеларијата на ОБСЕ за демократски институции и човекови права (the OSCE Office for Democratic Institutions и Human Rights - ОБСЕ/ОДИХР) распореди Мисија за набљуување на изборите (МНИ) на 13 септември.
Мисијата остана во земјата за  да го следи вториот круг на 29 октомври.
МНИ на ОБСЕ/ОДИХР ја оцени усогласеноста  на изборите со обврските што произлегуваат од членството во ОБСЕ, други меѓународни  обврски и стандарди за демократски избори и со националното законодавство.
За првиот  круг на 15 октомври, на МНИ на ОБСЕ/ОДИХР ѝ се придружи делегација од Конгресот на  локални и регионални власти на Советот на Европа, со што се формираше Меѓународна  мисија за набљудување на изборите (ММНИ, International Election Observation Mission,  EOM).
Секоја  од  институциите  вклучени  во  оваа  ММНИ  ја  усвои  Декларацијата  за  принципите за меѓународно набљудување на изборите, од 2005.
Изјавата за прелиминарни наоди и заклучоци издадена од ММНИ по првиот круг заклучи  дека локалните избори „придонесоа кон јакнење на довербата во демократскиот процес.
Изборите се одржаа во компетитивно опкружување, со кандидати што генерално можеа да  водат кампањи без ограничувања, а темелните слободи беа севкупно почитувани.
Сепак,  кредибилни наводи за купување гласови, притисок врз гласачите и изолирани случаи на  насилство се случија во тек на предизборниот период.
Севкупно, мониторираните медиуми  обезбедија непристрасно покривање на кандидатите и ја олеснија можноста за политичка  дебата.
И  покрај  организационите  предизвици,  изборната  администрација  обезбеди  гласачите да можат да го остварат своето гласачко право”.
Изјавата  за  прелиминарни наоди  и заклучоци  издадена  од  МНИ  на  ОБСЕ/ОДИХР  по  вториот  круг  заклучи  дека  „изборите  за  градоначалници  беа  компетитивни,  а  почитувањето за темелните слободи придонесе кон спроведувањето демократски избори.
Кампањата беше куса и придушена, со партии кои бараа поддршка и надвор од нивните  традиционални бази, иако повремено се користеше агресивна реторика.
Беа пријавени изолирани  случаи  на  злоупотреба  на  административните  ресурси  и  купување  гласови.
Медиумите и натаму  обезбедија балансирано покривање на кандидатите, но ова беше засенето  од  негативните  спотови  од  кампањите.
Денот  на  изборите  беше  севкупно професионално  менаџиран,  иако  работата  на  изборната  администрација  во  тек  на пребројувањето можеше да биде подобрена”.
Законската рамка гарантира темелни права и слободи и генерално претставува здрава основа за спроведувањето демократски избори.
Иако амандманите на Изборниот законик (ИЗ) последниве години се осврнаа на извесен број претходни ОБСЕ/ОДИХР и Советот на Европа,  и  натаму  има  недостатоци,  вклучувајќи  ги  несоодветните  ограничувања  на регистрацијата  на  независните  кандидати,  ограничени  права  за  правна  заштита  и недоволни  одредби  за  вториот  круг.
Покрај  ова,  доцната  ревизија  на  ИЗ  во  врска  со составот  на  ДИК  беше  предизвик  за стабилноста  на  изборниот  процес,  што  е  во спротивност со меѓународната добра пракса.
ДИК успеа да ги спроведе обата изборни круга, но сепак функционираше долж политички линии.
Нејзините внатрешни контроверзии резултираа со пропуштени рокови, а некои од нејзините одлуки без во спротивност со законите.
ДИК не планираше соодветно за вториот круг,  не  спроведе  сеопфатна  програма  за  едукација  на  гласачите  и,  севкупно,  ѝ недостигаше  вистинска  транспарентност.
Генерално,  комисиите  на  средно  ниво делотворно ги извршија своите должности, а некои презедоа дополнителни мерки за да ја зголемат транспарентноста и довербата на учесниците во спроведувањето на изборите.
Позитивно е што се воведоа некои чекори да се олесни остварувањето на правото на глас за лицата со попречености.
За  изборите  беа  регистрирани  околу  1.8  милиони  гласачи.
Во  тек  на  верификацијата, онлајн и лично, беа побарани само мал број промени, што сигнализираше растечка доверба во точноста на списокот.
Сепак, гласачите чии лични идентификациски документи (IDs) беа истечени или ќе истечеа пред изборите бра исклучени од списокот, па со тоа всушност лишени од правото на глас.
Ова, исто така, важеше за затворениците кои не можеа да ги ажурираат своите лични документи.
Покрај ова, законот не предвидува ажурирање на списоците меѓу двата круга, па со тоа гласачите што навршиле 18 години во тек на овој период не може да го остварат своето избирачко право.
Законот, исто така, го ограничува правото на глас на лицата на кои со закон им е одземена деловната способност поради попреченост, што е спротивно на меѓународните заложби.
По  инклузивен  процес  на  регистрација,  19  политички партии и  коалиции  и  65  групи избирачи предложија вкупно 258 кандидати за градоначалници и 370 кандидатски листи за изборите за советите.
Пет проценти of кандидатски листи не беа усогласени со барањата за родовата квота, а сепак беа регистрирани.
На гласачите им се понуди широк спектар на избор, а во многу општини се одржаа високо компетитивни натпревари.
Кампањата се одржа во опкружување каде генерално се почитуваа темелните слободи на собирање и изразување.
Сепак, се случија изолирани политички мотивирани инциденти, а опстојаа и кредибилни наводи за купување гласови и притисок врз гласачите.
Стратегиите за кампања се осмислуваа централно, а се модифицираа пред вториот круг за да се обратат на неопределените гласачи.
Злоупотребата на функциите и административните ресурси на локалната власт беше воочена во неколку општини, а беше изразена и загриженост кога Премиерот  отворено  вети  владина  поддршка  за  општините  со  градоначалници  од владеачката  коалиција.
Ова  беше  спорно  од  аспект  на  одделеноста  на  државата  и партијата, што е предвидено во обврските што произлегуваат од членството во ОБСЕ.
Регулативата за финансирање кампања, подобрена последниве години во согласност со препораките  на  ОБСЕ/ОДИХР  и  Советот  на  Европа,  генерално  предвидува  изедначен терен за изборен натпревар и определен степен на транспарентност.
Сепак, последново не беше целосно реализирано, поради ненавременото поднесување на извештаите, немањето задолжителна ревизија на прелиминарните извештаи за финансирање на кампањите, како и на извршни одредби, а и поради ограниченото надзорно овластување на Државниот завод за ревизија.
Тоа ја намали можноста на гласачите да направат информиран избор.
Законската рамка предвидува избалансирано и непристрасно медиумско покривање на кампањата.
Јавните  медиуми  им  понудија  на  сите  учесници  во  изборите  бесплатно медиумско време, но само неколку го искористија.
Двете поголеми партии доминираа во платеното рекламирање на приватните медиуми.
Дебатите беа добро организирани, па сепак  не  учествуваа  сите  поканети  кандидати.
Делотворноста  на  одлучувањето  по прекршоците на медиумите беше поткопана со тоа што судовите ги пропуштаа законските рокови и пресудуваа пониски казни од онии пропишани со закон.
Одредбите за јакнење на родовата еднаквост не секогаш се почитуваа, а промоцијата на учеството на жената во јавниот живот не беше застапена во кампањите.
Родовата квота од 30 проценти беше запазена во составот на ДИК, но не беше доследно почитувана на пониските нивоа на изборна администрација.
Четиринаесет проценти од сите листи беа предводени од жени, додека од сите кандидати за градоначалници, само шест проценти беа жени.
Меѓуетничките односи играа ограничена улога во изборите.
Додека извесни партии бараа гласови и преку етничките линии, повеќето кандидатски листи го отсликуваа етничкиот состав на конкретната општина.
Конфронтативна меѓуетничка реторика беше забележана во  општини  каде  партии  што  припаѓаа  на  истата  коалиција  на  национално  ниво,  се натпреваруваа  на  локално.
Еден  сериозен  изборен  инцидент  откри  висок  степен  на поларизација во ромската заедница се случи во општината Шуто Оризари во Скопје.
Законската рамка не предвидува целосно делоторен правен лек во изборните спорови, зашто повеќето одлуки на изборната администрација не се предмет на судска ревизија, спротивно на обврските што произлегуваат од членството во ОБСЕ.
Иако ширум земјата се слушнаа многу наводи за коруптивни изборни практики, до надлежните органи беа поднесени само мал број приговори.
Бројни соговорници на МНИ НА ОБСЕ/ОДИХР ја наведуваа  недовербата  во  способноста  на  изборната  администрација  и  судовите непристрасно да постапуваат по предметите.
Пристапот на граѓанските набљудувачи до сите фази на изборниот процес придонесе кон транспарентноста и понуди непартиска проценка на изборите.
Вкупно беа акредитирани околу 3,000 граѓански набљудувачи за следење на настаните на изборниот ден.
Покрај ова, во  неколку  општини  граѓанското  општество  вложи  напори  да  поттикне  поголема вклученост на лицата со попречености и ранливите заедници во изборниот процес.
Обата изборни дена беа генерално добро организирани и беа уредни во повеќето делови на земјата.
Сепак,  беа  забележани  извесни  повторени  неправилности,  вклучувајќи семејно/групно гласање и нарушена тајност на гласот.
Процедуралните неправилности воочени  во  тек  на  пребројувањето  ја  намалија  позитивната  оценка  во  обата  круга.
Сумирањето се подобри во вториот круг.
Исто така, по вториот круг, тоа што веднаш се објавија резултатите по избирачко место ја зајакна транспарентноста.
ДИК прими многу приговори во кои се наведуваа неправилности на денот на изборите што можеа  да  претставуваат  основа  за  поништување.
Во  обата  круга  сите  приговори  беа одбиени.
За предметите се решаваше на отворени седници, а приговорите и одлуките се објавуваа онлајн, што придонесуваше кон транспарентноста.
Сепак, начинот на кој се постапуваше по многу од приговорите не беше во согласност со владеењето на правото и гарантираниот процес, што е спротивно на обврските што произлегуваат од членството во ОБСЕ и ги остава поткрепените случаи без делотворен правен лек.
Управниот суд ги потврди сите освен една од одлуките на ДИК што беа обжалени.
Севкупно, локалните избори во 2017 беа доживеани како важен меѓник во градењето на кредибилитетот на новата влада и придонесоа кон јакнење на довербата во демократскиот процес.
ДИК ги потврди изборните резултати на 14 ноември, а сепак исходот не беше прифатен ширум политичкиот спектар.
Владеачката коалиција го поздрави процесот, но главната опозициска партија одби да ги признае резултатите поради наводни непоткрепени широко-распространети  неправилности  во  тек  на  целиот  изборен  процес.
Сепак,  во општините дојде до мирно предавање на власта.
Овој  извештај  нуди  бројни  препораки  за  поддршка  на  напорите  изборите  во  земјата-домаќин уште повеќе да се усогласат со обврските што произлегуваат од членството во ОБСЕ и други меѓународни обврски и стандарди за демократски избори.
Приоритетните препораки  се  однесуваат  на  потребата  од  инклузивна  и  навремена  законска  реформа, еднакво  избирачко  право,  транспарентност  и  отчетност  на  изборната  администрација, мерки  за  да  се  обезбеди  изедначен  терен  за  изборен  натпревар  во  кампањата, транспарентност во финансирањето на кампањите и правото на делотворен правен лек.
ОБСЕ/ОДИХР е подготвено да им помогне на властите да ја подобрат изборната рамка и процес и да се осврнат на препораките содржани во овој и претходни извештаи.
ВОВЕД И БЛАГОДАРНОСТ
На  покана  на  Министерството  за  надворешни  работи,  Канцеларијата  на  ОБСЕ  за демократски  институции  и  човекови  права  (ОБСЕ/ОДИХР)  постави  Мисија  за набљудување на изборите (МНИ) за да ги набљудува локалните избори на 15 октомври.
МНИ  остана  во  земјата  за  вториот  круг  на  29  октомври.
МНИ  на  ОБСЕ/ОДИХР, предводена од Амбасадорката Audrey Glover, се состоеше од клучен тим од 17 члена со седиште во Скопје и 20 долготрајни набљудувачи распоредени ширум земјата.
За  изборниот  ден  на  15  октомври,  на  МНИ  на  ОБСЕ/ОДИХР  се  придружи  13-члена делегација  од  Конгресот  на  локални  и  регионални  власти  на  Советот  на  Европа (Конгресот) од 12 земји-членки на Советот на Европа, со што се формира Меѓународна мисија  за  набљудување  на  изборите  (ММНИ).
Секоја  институција  вклучена  во  оваа ММНИ ја усвои Декларацијата за принципите за меѓународно набљудување на изборите, од  2005  година.
Беа  распоредени  вкупно  208,  а  набљудувачите  на  ОБСЕ/ОДИХР  беа повлечени  од  31  земја-членка  на  ОБСЕ.
За  вториот  круг  на  29  октомври,  МНИ  на ОБСЕ/ОДИХР вклучуваше 17 експерти во главниот град, 17 долготрајни набљудувачи и 88 кусорочни набљудувачи распоредени ширум земјата.
Набљудувачите беа повлечени од 25 земји-членки на ОБСЕ.
МНИ на ОБСЕ/ОДИХР ја оцени усогласеноста на изборниот процес со обврските што произлегуваат  од  членството  во  ОБСЕ,  други  меѓународни  обврски  и  стандарди  за демократски избори и со националното законодавство.
Овој конечен извештај следи по Изјавите  за  прелиминарни  наоди  и  Заклучоците,  за  првиот  и  вториот  круг,  кои  беа објавени на прес-конференции во Скопје на 16 октомври, односно 30 октомври.
МНИ на ОБСЕ/ОДИХР сака да им заблагодари на властите за поканата за набљудување на изборите, на Државната изборна комисија (ДИК) и другите органи за нивната помош.
Таа, исто така, сака да ја изрази својата благодарност до граѓанското општество, политички партии, медиуми и други институции што ги споделија своите гледишта со мисијата, како и на претставниците на меѓународната заедница за нивната соработка.
ПРЕДИСТОРИЈА И ПОЛИТИЧКИ КОНТЕКСТ
По предвремените парламентарни избори во 2016, формирањето Влада се покажа како предизвик.
Во февруари 2017, Внатрешната македонска револуционерна организација - Демократска  партија  за  македонско  национално  единство  (ВМРО-ДПМНЕ)  која  освои најголем  број  места  во  Собранието,  не  успеа  да  постигне  договор  со  нејзиниот традиционален коалициски партнер, Демократската унија за интеграција (ДУИ).
ДУИ и други  етнички  албански  партии  се  усогласија  со  Социјалдемократскиот  сојуз  на Македонија (СДСМ), а сепак претседателот не им даде мандат да формираат влада.
Кризата ескалираше на 27 април, кога по неколку неуспешни обиди, за претседател на Собранието беше избран етнички Албанец.
Ова покрена конфронтација во Собранието и резултираше со физички напад врз пратениците, вклучувајќи високи членови на СДСМ и Алијансата  за  Албанците  (AA).
Политичката  криза  деескалираше  дури  откако претседателот го даде на СДСМ мандатот за формирање на владата, што, по шестмесечно доцнење, беше основана на 31 мај.
Потоа локалните избори беа одложени за 15 октомври.
Во јули, владата утврди економски, судски и политички реформи и план да се осврне на загриженоста  околу  злоупотребата  на  административни  ресурси,  притисок  врз  јавните вработени,  неизбалансирано  покривање  на  медиумите  и  немањето  транспарентност  на изборната администрација.
Долготрајните аспирации на земјата да се приклучи на Европската Унија (ЕУ) и НАТО, постојано  високите  стапки на  невработеност  и  емиграција  ја  чинеа  подлогата  за  овие избори.
За одбележување е дека спроведувањето на локалните избори се доживуваше од повеќето соговорници на ИОМ на ОБСЕ/ОДИХР како нешто што ќе влијае на тековните процеси на интеграции во ЕУ и НАТО.
ИЗБОРЕН СИСТЕМ И ЗАКОНСКА РАМКА
Локални избори се одржуваат на секои четири години, за да се изберат градоначалници и совети на 80 општини и Градот Скопје.
Советниците се избираат со пропорционално претставување  преку  затворени  кандидатски  листи.3  Градоначалници  се  избираат  со мнозински систем, во два круга.
Доколку ниеден кандидат на градоначалници не добие повеќе од 50 проценти од сите гласови дадени во првиот круг, во рок од две седмици се одржува втор круг.
За првиот круг, потребна е еднотретинска излезност на гласачите за изборите  за  градоначалници;  во  спротивно,  изборите  за  односната  општина  се повторуваат.
Нема барање за излезност за вториот круг.
​Изборите се првенствено уредени со Уставот од 1991 и Изборниот законик од 2006 (ИЗ).
Уставот  воспоставува  широк  спектар  темелни  права  и  слободи  што  овозможуваат демократски избори, вклучувајќи ја заштитата на малцинските права.
ИЗ претрпе низа позитивни амандмани од неговото усвојување и генерално пропишува солидна основа за спроведување  демократски  избори.
Голем  број  од  амандманите  беа  во  согласност  со претходните препораки на ОБСЕ/ОДИХР и Комисијата за демократија преку правото, на Советот  на  Европа  (Венецијанската  комисија),  со  клучни  промени  што  ја  подобрија рамката за одделеност на државата и партијата и регулативата за финансирање кампањи.
Сепак, извесни значајни ограничувања, празнини и недоследности поврзани со различни аспекти остануваат и натаму, вклучително и некои набележани во претходните препораки на ОБСЕ/ОДИХР и Венецијанската комисија.
Тие се однесуваат, меѓу другото, на правото на глас, регистрацијата на кандидати, решавање на изборните спорови и, без оглед на подобрувањата,  регулативата  за  финансирање  кампањи.
Покрај  ова,  и  покрај амандманите, ИЗ не ги регулира сеопфатно и јасно сите аспекти на вториот круг, што повремено доведува до недоследна примена на законите.
Ова се однесува, на пример, на ажурирањето на избирачките списоци, пријавите за гласање дома, замена на членовите на Избирачките одбори (ИО), лимитите за донации во кампањите, распределба на билборди и простор за постери и акредитацијата на набљудувачи.
Во 2017 година, беа воведени две клучни измени на ИЗ.
Поради задоцнетото составување на владата, терминот за локалните избори беше сменет од мај за октомври, а мандатите на актуелните  градоначалници  беа  продолжени,.

Покрај  ова,  само  неколку  седмици  пред изборите и спротивно на добрите практики што препорачуваат стабилна изборна рамка, Собранието беше задолжено да го смени составот на Државната изборна комисија (ДИК) за да го усогласи со новиот состав на Собранието.
Дополнително, оваа промена беше донесена  во  скратена  постапка,  без  широки  консултации  што  е  во  спротивност  со обврските што произлегуваат од членството во ОБСЕ.
Доцното усвојување ја поткопа можноста да се бара навремена судска ревизија на измената.
Изборниот  законик  треба  сеопфатно  да  се  ревидира  за  да  се  осврне  на идентификуваните недостатоци, пропусти и недоречености, вклуувајќи ги одредбите за вториот  круг  на  изборите,  за  да  го  усогласи  со  обврските  што  произлегуваат  од членството  во  ОБСЕ,  меѓународните  обврски  и  добри  практики.
Ревидирањето  и измените  и  дополнувањата  треба  да  се  спроведат  во  јавна  процедура,  по  широко инклузивен процес на консултации, и доволно време пред наредните избори.
Регулативата  усвоена  од  ДИК  го  надополнува  ИЗ;  сепак,  терминот  и  содржината  на промените  на  регулаторната  рамка  повремено  го  доведе  во  прашање  интегритетот  на изборниот процес.
ДИК одобри и измени извесни прописи во тек на изборниот период, повремено во последен момент или ретроактивно.
Извесни прописи беа во контрадикција со законот, како правилата за примена на родовата квота и редоследот на кандидатите на гласачкото  ливче.
Понатаму,  навремена  судска  ревизија  на  прописите  на  ДИК  не  е предвидена во законодавството.
ДИК треба да одржи стабилна регулаторна рамка и да се воздржи од изменување и дополнување на правилата во тек на предизборниот период, освен за да одговори на итни прашања.
ДИК треба да обезбеди важечките правила да не се спротивни или недоследни со  ИЗ.
Треба  да  се  земе  предвид  воведување  забрзана  постапка  за  оспорување  на законитоста на законите и прописите поврзани со изборите.
ИЗБОРНА АДМИНИСТРАЦИЈА
Локалните  избори  беа  администририрани  од  три  нивоа  на  администрација,  што  се состоеше од ДИК, 80 Општински изборни комисии (ОИК) и Изборната комисија за Град Скопје, и 3,480 ИО.
Вториот круг беше администриран од 35 ОИК, онаму каде се одржа втор  круг,  и  1,517  ИО  под  нив.
ДИК  е  поддржана  од  34  регионални  канцеларии  и секретаријат составен од државни службеници.
И покрај организационите предизвиици, изборната  администрација  генерално  се  погрижи  гласачите  да  имаат  можност  да  ги остварат своите права.
Врз  основа  на  Договорот  од  Пржино  од  2015,  ИЗ  беше  изменет  и  дополнет,  со  што составот на ДИК се смени од политички во мешан модел, и од седум на девет члена.
Тројца  членови  на  ДИК  немаат  политичка  припадност  и  се  одбираат  преку  отворен конкурс,  додека  останатите  шест  го  отсликуваат  политичкиот  состав  на  собранието.
Петгодишниот  мандат  на  непартиските  членови  е  разумно  заштитен,  додека  партиски номинираните членови, по амандманите на ИЗ од 2017 мораше да се сменат за составот на ДИК да се усогласи со тековното собрание.
Соодветно, на 22 септември, член од БЕСА го замени  дотогашниот  член  од  Демократската  партија  на  Албанците  (ДПА).
Доцната промена во составот на ДИК беше спротивна на меѓународната добра практика.
Понатаму, еден член на ДИК беше под обвинение за злоупотреба на функција на општинските избори во 2013, со тоа компромитирајќи ја јавната перцепција за ДИК.
Во тек на изборниот период, ДИК не секогаш ги почитуваше своите внатрешни процедури или мандатите на членовите.
Непотребното мешање на членовите на ДИК во работата на нејзиниот секретаријат резултираше со пропуштени рокови, што првенствено се одрази на едукацијата на гласачите и печатењето на гласачките ливчиња со Брајово писмо.
Исто така, во тек на дискусиите во ДИК за политички спорни прашања, како што беа поплаките за ускратувањето на правото да се гласа дома, на членовите им недостасуваше колегијален и  професионален  пристап,  а  одлуките  беа  водени  од  политичкото  позиционирање  на членовите  на  комисијата  номинирани  од  партиите,  а  не  од  ефикасната  и  делотворна практика.
Членовите на ДИК треба да се придржуваат кон законските барања за непристрасност и востановени процедури и да го почитуваат мандатот дефиниран за членовите и за секретаријатот на ДИК.
Работењето на ОИК беше главно оценето позитивно од страна на МНИ на ОБСЕ/ОДИХР, аи учесниците главно дадоа доверба на постапките и одлуките на ОИК.
ОИК опфаќаат пет члена,  државни  службеници  случајно  избрани  на  петгодишен  мандат  со  компјутерски генериран алгоритам.
ИО се составени од двајца политички именувани и три непартиски членови.
Базенот на јавни службеници од кои се извлекуваат ОИК и Членовите на ИО, се доживува од страна на соговорниците на ИОМ на ОБСЕ/ОДИХР како политизиран, а процесот  на  нивна  селекција,  како  таков,  не  е  транспарентен,  што  се  одразува  врз довербата  во  изборната  администрација.
На  пример,  соговорниците  на  ИОМ  на ОБСЕ/ОДИХР  изразија  загриженост  околу  членовите  на  ОИК  во  Липково,  кои  се доживуваа како поддржувачи на актуелниот градоначалник.
За да се осигури дека ОИК и Членовите на ИО поседуваат соодветно професионално искуство,  односно  за  да  се  намали  перцепцијата  за  пристрасност  во  изборната администрација,  процесот  на  нивна  селекција  треба  да  стане  потранспарентен,  со објавување  на  листата  на  можни  ОИК  и  Членовите  на  ИО,  со  отворање  на компјутерската  програма  за  проверка  од  трета  страна  и  со  олеснување  на набљудувањето на процесот.
ИЗ поставува услови за етнички и родов баланс во составот на изборната администрација на сите нивоа.
Родовиот услов беше задоволен во ДИК, каде три комесари беа жени.
Во 13 ОИК родовата квота не беше почитувана.
Позитивно е што, 28 проценти of ОИК имаа женски претседател.
Податоците од целата земја за родовата застапеност во ИО не беа достапни.
Назначувањето на Членовите на ИО почна во август, а некои промени во ИО продолжија низ земјата и по првиот круг, главно од семејни или здравствени причини.
Изборната администрација е со закон задолжена да работи јавно.
Сепак, во пракса, ДИК немаше вистинска транспарентност.
Иако седниците на ДИК беа отворени за медиумите и набљудувачите, тие не секогаш беа најавувани однапред, а суштински одлуки често беа донесувани на затворени седници.
Не сите прописи, одлуки и насоки на дик беа објавени за јавноста, а деловникот на ДИК, којшто пропишува дека записниците треба да се објават во рок од една седмица по седницата, често беше занемаруван.
ДИК и Секретаријатот вложија извесни напори да се подобри транспарентноста меѓу двата круга, но доцнењето во објавувањето клучни информации и записници онлајн продолжиed, како и праксата на донесување одлуки на затворени седници.
Нивото на транспарентноста of ОИК варираше.
Иако повеќето не применуваа мерки за јакнење на транспарентноста, некои презедоа иницијативи за да ја зголемат довербата во нивната работа.
На пример, ОИК во Ново Село водеше фејсбук страница, додека ОИК во Јегуновце  проактивно  ги  информираше  учесниците  за  своите  состаноци,  а  потоа дистрибуираше записници.
Со цел да се зголеми транспарентноста и јавната доверба во нивната работа, ДИК и ОИК треба навремено да ги направат јавни своите прописи, насоки, одлуки и записници од седниците, вклучително и оние поврзани со набавките.
Пред првиот круг, ДИК реализира три навремени и доследни обуки за членовите на ОИК, кои од своја страна ги обучија ИО за регистрацијата на кандидати, раното гласање, и процедурите за гласање, пребројување и сумирање.
Сепак, на денот на изборите, се покажа дека пополнувањето на протоколите за резултатите беше предизвик за бројни ИО, па оттука,  секретаријатот  на  ДИК  ги  идентификуваше  ИО  и  ОИК  на  кои  им  треба дополнителна обука пред вториот круг.
Овие сесии за обука не беа ниту стандардизирани, ниту достапни ширум земјата, а оние набљудувани од МНИ на ОБСЕ/ОДИХР беа оценети како  недоволни.
Позитивно  е  што  шест  ОИК  организираа  обуки  за  ИО  на  сопствена иницијатива.
ДИК, исто така, ја пропушти можноста да даде дополнителни наоски и да ги појасни упатствата до ОИК за тоа како да се коригираат протоколите за резултатите со нумерички грешки, што беше извор на забуна во тек на сумирањето во првиот круг.
За да се подобри капацитетот на ОИК и ИО и да се обезбеди доследно спроведување на изборите, ДИК треба да обезбеди навремени и воедначени обуки, особено за пополнување на протоколите со резултатите.
Локалните власти се одговорни за финансирање на општинските избори, иако некои од нив не успеаја соодветно да буџетираат.​
​Општините чии сметки беа блокирани со судска наредба заради неплатени долгови требаше да добијат финансирање од државниот буџет.
По барање на ДИК, Министерството за финансии распредели 38 милиони денари за 19 вакви општини, врз основа на трошоците за претходните избори.
Сепак, ДИК не ги префрли средствата навремено, ниту предвиде буџет за можен втор круг.
Седум ОИК ги пополнија финансиските кусоци од личните средства на нивните членови; на најмалку 14 ОИК им недостигаа соодветни простории и опрема.
Општините  треба  да  обезбедат  соодветно  и  навремено  финансиско  и  оперативно планирање, обезбедувајќи неопходни ресурси за ОИК доста пред изборите.
Покрај ова, надлежните органи треба да обезбедат дека средствата за сите општини, вклучувајќи ги и оние со блокирани сметки, се префрлени на време.
ДИК не ја исполни соодветно својата должност да обезбеди едукација за гласачите.
Таа планираше да ангажира надворешни услуги на едукација за гласачите, но поради проблеми со набавките, тоа не се случи.
Оттука, ДИК само модифицираше програма, оригинално осмислена  за  парламентарните  избори  во  2016.
Радио,  ТВ,  печатените  и  социјалните медиуми се користеа за дисеминација на пораката која, иако информативна и корисна, беше оценета од МНИ на ОБСЕ/ОДИХР како одвај забележлива.
Спотовите за едукација на гласачите се зголемија во последната седмица на предизборието, но севкупните напори за досегање до нив од страна на ДИК беа минимални.
Знаковниот јазик не беше додаден во спотовите од кампањата, а материјалите за едукација за гласачите за лица со визуелна попрееност или ментална и интелектуална попреченост не беа продуцирани.
Позитивно е што  ДИК,  во  соработка  со  граѓанското  општество,  мапираше  гласачки  место  што  се достапни за инвалидски колички и ја стави таа информација онлајн.
Покрај ова, во неколку општини граѓанското општество вложи напори да НЕГУВА поголема инклузија на лица со попреченост и ранливи заедници во изборниот процес.
Во Куманово, беше покрената граѓанска  иницијатива  за  помош  на  лицата  со  попреченост,  за  да  ги  остварат  своите избирачки права; а во Прилеп една ГО ја покрена свеста за избирачките права во ромската заедница.
Со цел да се зајакне делотворното остварување на избирачките права и да се спроведе сеопфатна програма за граѓанска едукација и едукација за гласачите на национално ниво, вклучително и за гласачите со различни типови на попреченост.
РЕГИСТРАЦИЈА НА ГЛАСАЧИТЕ
Сите граѓани што навршиле возраст од 18 години имаат право да гласаат, освен оние на кои со судска одлука им е одземена деловната способност.
Ваквото ограничување не е во согласност  со  обврските  што  произлегуваат  од  членството  во  ОБСЕ  и  меѓународните обврски.
Понатаму, само лицата со регистрирана адреса во односната општина и важечка лична карта или биометриски пасош се вклучени во регистарот на глсачаите.
Ова во пракса  ги  лишува  од  правото  лицата  кои  инаку  имаат  право  на  глас,  а  чии  лични документи се со истечена важност или кои би истекле пред денот на изборите, а кои не можеле  да  ги  обноват  пред  да  се  затвори  списокот.
Ваквите  ограничувања  се  во контрадикција со уставната одредба за универзално право на глас и е во спротивност со ставот 7.3 од Копенхашкиот документ на ОБСЕ од 1990.
Како што е претходно препорачано, ИЗ треба да се ревидира за да ги вклучи сите лица со право на глас од избирачките списоци, без оглед на важноста на нивните документи за лична  идентификација.
Во  согласност  со  меѓународните  обврски,  ограничувањата  на гласачките права врз основа на деловна неспособност треба да се отстрани, при што треба да се предвидат неопходните механизми на поддршка за да се оствари правото на глас.
Покрај ова, законот нема одредби за гласачите во болници, во установите за долготрајна нега и во пензионерските домови, па оттука тие гласачи не можеа да гласаат.
ИЗ содржи општа  одредба  за  гласање  во  домот,  додека  регулативата  на  ДИК  ги  пропишува подробностите за имањето право на глас.
Гломазната процедура за апликации, сепак, непотребно ја отежна можноста лицата со избирачко право да го дадат својот глас, што не е во согласност со меѓународните стандарди.
Во неколку случаи ДИК, кршејќи ги своите прописи, ги преиначи одлуките на ОИК и одобри гласање дома за лица што не спаѓаат во категориите наведени во прописите.
Законот  треба  да  предвиди  можност  за  сите  лица  со  право  на  глас,  вклучувајќи  ги лицата во здравствените установи, установите за долгорочна нега и домовите за стари лица да го остварат своето право.
Треба исто така да се земе предвид ревидирањето на регулативата за правото на гласање дома, за да се зголеми учеството.
Регистрацијата на гласачите е пасивна.
ДИК го одржува регистарот на гласачи врз основа на податоците извлечени од регистарот на државјани и регистарот на население.
Четири пати годишно, тој го ажурира регистарот вез основа на податоците дадени од различните државни  органи.
На  денот  по  датумот  на  распишување  на  изборите,  се  спроведува дополнително ажурирање на регистарот на гласачи.
ДИК има право да преземе инспекции по случаен избор, за да ја провери точноста.
​За овие избори, ДИК не сметаше за потребно да преземе сеопфатна верификација на регистарот на гласачи.
Јавниот увид во избирачките списоци се одржа од 21 август до 9 септември.
Во тек на овој период, над 220,000 гласачи ги проверија своите податоци онлајн и лично, но само 230 побараа  корекции.
На  16  септември,  два  дена  по  крајниот  рок,  партиите  –  но  не  и независните кандидати – добија примерок од избирачкиот список.
Партиите побараа само мал број промени.
Како резултат на ова, бројни соговорници изразија растечка доверба во  интегритетот на  регистарот  на  гласачи,  додека  извесен  број продолжи  да  изразува загриженост.
Вкупно 1,814,644 гласачи беа регистрирани за овие избори.
ДИК ги одобри конечните избирачки списоци на 25 септември, ден по официјалниот краен рок.
Печатените списоци беа испратени до ОИК, кои потоа ги испорачаа до ИО.
Нема одредби за ажурирање на списоците меѓу круговите, што во пракса ги лиши од остварување на правото гласачите чија важност на личните документи истекла и кои навршиле 18 години меѓу двата круга, што  не  е  во  согласност  со  обврските  што  произлегуваат  од  членството  во  ОБСЕ  и меѓународните стандарди за правото на глас.
Покрај ова 900 затвореници не можеа да гласаат, зашто не можеле да ги обноват своите лични документи.
За  да  се  подобри  точноста  на  избирачкиот  список  и  да  се  олесни  учеството  на гласачите, треба да се размисли за ажурирање на избирачките списоци межу двата круга.
Треба  да  се  земе  предвид  периодот  на  јавен  увид  во  избирачките  списоци  и крајниот рок за промени да се приближи кон денот на изборите.
На 25 октомври, ДИК усвои верзија со која на гласачите што се на списокот, но чии лични идентификациски документи истекле по 9 септември не им беше дозволено да гласаат.
ДИК ги повика гласачите да ги обноват своите лични документи пред вториот круг.
РЕГИСТРАЦИЈА НА КАНДИДАТИТЕ
Секое лице со право на глас кое живее во односната општина може да се кандидира на изборите, освен оние кои во моментов се во затвор или чекаат да отслужат затворска казна подолга од шест месеци.
Кандидатите може да се предложени од партиите, коалициите на партии или, за независните кандидати, од групи избирачи.
Од независните кандидати се бара да ја поддржат кандидатурата со потписи од 100 до 1,000 гласачи, зависно од бројот на гласачи во општината, што е еквивалент на 0.2 до 4.8 проценти од лицата со право на глас што живеат во односната општина.
Ова се одразува на еднаквоста на можносите на граѓаните да бидат избирани и е спротивно на добрата пракса, што препорачува дека потписите за поддршка не треба да надминат еден процент од регистрираните гласачи.
Позитивно е што, како што е претходно препорачано од ОБСЕ/ОДИХР, гласачите може сега да се потпишат за поддршка на повеќе од еден кандидат.
Сепак, потписите и натаму треба да се прибираат во присуство на претставниците на ДИК.
Во малите заедници, ваквите барања може да имаат одвраќачки или застрашувачки ефекти врз некои гласачи.
Треба да се размисли за стандардизирање на потребниот број на потписи за независните кандидати  на  најмногу  еден  процент  од  регистрираните  гласачи  во  согласност  со меѓународните добри практики.
Покрај ова, како што е претходно препорачано, треба да се размисли за обезбедување алтернативни методи за прибирање потписи, со цел да се намали потенцијалот за заплашување.
По главно инклузивниот процес на регистрација, 19 партии и коалиции и 65 избирачи истакнаа кандидатури на вкупно 6,630 кандидати на 370 листи за избори на совети, како и 258  кандидати  за  градоначалници,  вклучувајќи  19  независни,  за  изборите  за градоначалници.
Регистрацијата на кандидатите заврши на 19 септември, а списоците беа објавени на вебсајтот на ДИК на 25 септември, како и објавен во канцелариите на ДИК за запознавање.
Додека  ОИК  решаваа  за  регистрацијата,  не  беа  достапни  податоци  на национално ниво, за бројот и причините за одбиените листи или кандидати.
МНИ на ОБСЕ/ОДИХР се запознаени со одбивањето на пет кандидатски листи, кои беа обжалени и одбиени од Управниот суд во сите случаи.
Сепак, одобрените листи и кандидати не се предмет  на  правно  оспорување.
Една  партија  законски  оспори  коалиција  што  се натпреваруваше под исто име и лого како партијата.
жалбата беше одбиена, зашто не е забрането коалиција или листа поднесена од група гласачи да го користат истото име и лого како регистрирана партија.
Нема одредба за повлекување на кандидати.
ИЗ треба да се ревидира за да забрани на коалиции и листи, поднесени од групи гласачи, да користат исто име/лого како регистрирана партија и да го регулира повлекувањето на кандидатите.
Спротивно на ИЗ, ДИК одржа две ждрепки за редоследот на кандидати на гласачкото ливче; една за партии и коалиции, а другата за групи избирачи.
Таа ги дискриминираше независните кандидати, зашто тие беа ставени на дното на гласачкото ливче.
За да се зајакне родовата еднаквост, ИЗ бара кандидатските листи да вклучуваат најмалку 40 проценти од помалку застапениот род.
Исто така, најмалку еден кандидат од секој род мора да биде ставен на едно од секои три места на листата, а дополнително на секои десет.
На 17 септември, по крајниот рок за номинации и како одговор на барањата на политичките  партии,  ДИК  ги  измени  прописите  што  пропишуваат  како  треба  да  се примени родовата квота.
Тоа беше во контрадикција со ИЗ и ја поткопа родовата квота.
ОИК регистрираше 9 листи со помалку од 40 проценти женски кандидати.
11 листи немаа жена на секое трето место, а 6 немаа една на секое десетто место.
ОИК го припиша ова на превид и на аритметички грешки.
За одбележување е, сепак, една ОИК што прими листа со премалку машки кандидати и побара нејзина корекција.
Четиринаесет проценти од сите листи беа предводени од жена, додека од сите кандидати за градоначалници, само шест проценти беа жени.
Шест женски кандидати за градоначалници продолжија во вториот круг.
Политичките  партии  треба  да  се  придржуваат  кон  барањата  за  родова  квота поставени во ИЗ; додека ДИК и ОИК треба строго да го применуваат законодавството.
Одобрувањето на листите треба да биде предмет на судска ревизија.
ОПКРУЖУВАЊЕ НА КАМПАЊАТА
За првиот круг, официјалната кампања почна на 25 септември и заврши на полноќ на 13 октомври;  за  вториот  круг,  таа  траеше  од  16  октомври  до  полноќ  на  27  октомври.
Водењето  кампања  пред  официјалниот  период,  вклучувајќи  одржување  средби  со гласачите за да се промовираат платформите од кампањата, е забрането и подлежи на високи парични казни.
Иако официјалните периоди на кампања може да се утврдат за да се обезбедат посебни права, како што се бесплатниот пристап кон медиумите и бесплатниот простор за постери во кампањата, како што е набележано во во претходните извештаи на ОБСЕ/ОДИХР, генерално ограничувањето на активностите во кампањата е спротивно на меѓународните стандарди и уставни гаранции на слобода на изразување и собирање.
ИЗ сеопфатно ги регулира кампањите и генерално предвидува изедначен терен за изборен натпревар, иако на независните кандидати не им се гарантираат целосно правични услови, како предвиден простор на билборди и медиумско покривање.
Законот се стреми да ги заштити гласачите од несоодветен притисок, да спречи купување на гласови, да ја одржи разделеноста на државата и партијата во тек на изборите, како и да забрани злоупотреба на административните ресурси, вклучувајќи забрана државните и локалните власти да вршат исплати што не се веќе буџетирани, покренувањето нови јавни инфраструктурни проекти и разрешување или пополнување јавни позиции.
ИЗ треба на независните кандидати да им гарантира услови на кампања на правична основа со другите учесници.
Пред официјалниот период на кампања, на 5 септември, владата усвои Декларација за слободни и фер избори, повикувајќи ги јавните и државните службеници да се воздржат од нечесни активности и да ги почитуваат правата на гласачите да избираат слободно.
На 24 септември во ДИК и ОИК, повеќето кандидати за градоначалници потпишаа кодекс на однесување, обврзувајќи се дека ќе го почитуваат законот.
Опкружувањето на кампањите беше  генерално  смирено,  со  неколку  изолирани  инциденти  вклучувајќи  некои вандализирани штабови.
Имаше извесни слуачи на кандидати што вбодеа кампања во периодот на молк.
За ова прашање беа поднесени неколку приговори до органите на прогонот и до изборната администрација.
Кампањата се одржа во опкружување каде генерално се почитуваа темелните слободи на собирање  и  изразување.
На  гласачите  им  се  понуди  спектар  на  избори  и  високо-конкурентни избори се одржаа во бројни општини.
Кампањите почнаа со свечени митинзи, каде партиските лидери ги презентираа своите кандидати, ги открија слоганите и ги оцртаа платформите на политиките.
Учесниците на изборите повеќе се фокусираа на базата на нивните партиски поддржувачи, водеа кампањи од врата до врата и средби од мал обем.
Големи  билборди  се  појавија  во  урбаните  центри,  првенствено  прикажувајќи  ги кандидатите  за  градоначалници.
Извесни  партии  отворија  привремеии  штаботи  за кампањите каде се дистрибуираше централно изготвена стока за кампањата.
Користењето  на  социјални  медии  беше  неодминлива  алатка  во  кампањата.
Бројни кандидати отворија официјални Фејсбук налози, каде повеќе објавуваа слики од митинзи и средби  отколку  што  дискутираа  за  прашања  на  политиките  или  имаа  интеракција  со гласачите.
Севкупно,  кандидатите  од  поголемите  партии,  особено  ВМРО-ДПМНЕ,  ги користеа  социјалните  медиуми  почесто,  во  споредба  со  други  партии  и  независни кандидати.
Учесниците  во  изборите,  исто  така,  купуваа  рекламен  простор  во радиодифузните, печатените и онлајн медиумите.
Стратегиите за општинските кампањи беа изготвени на централно ниво, а спроведувани локално.
Пред  првиот  круг,  извесни  лидери  на  партии,  иако  одржуваа  митинзи  во административни  центри,  водеа  кампања  за  националните  прашања  на  стабилност  и интеграција и ги поврзуваа со локалните прашања на водоснабдување, канализација и инфраструктура.
ВМРО-ДПМНЕ,  а  во  помала  мерка  и  СДСМ,  користеше  негативни пораки  и  тон  во  тек  на  митинзите.
Без  оглед  на  ова,  соговорниците  на  ИОМ  на ОБСЕ/ОДИХР  постојано  набележуваа  подобрување  во  опкружувањето  и  водењето  на кампањите.
Помалите партии и независните кандидати водеа скромни кампањи каде ги презентираа своите визии за локален развој.
Извесен број се жалеа на МНИ на ОБСЕ/ОДИХР околу немањето изедначен терен за изборен натпревар и забележаа дека имале тешкотии да ги финансираат своите кампањи, да ги платат ангажираните лица и да организираат настани од поголем размер во кампањите, во споредба со поголемите и подобро финансираните партии.
Генерално мирната атмосфера покажана во тек на првиот круг продолжи во тек на вториот круг.
Пред  вториот  круг  АА  најави  нова  коалиција  со  БЕСА,  додека  СДСМ  ја реафирмираше својата поддршка за ДУИ.
Стратегиите на кампањите беа редизајнирани централно,  а  на  кандидатите  им  беше  дадена  повеќе  автономија  локално.
Севкупно, кампањата за вториот круг беше придушена, а динамична стана само неколку дена пред изборите.
Кандидатите се фокусираа на директни комуникации и интеракции лице в лице со гласачите.
Cе одржаа само неколку поголеми митинзи, а кандидатите го намалија своето присуство на социјалните медиуми.
Некои учесници се фокусираа на заедниците каде излезноста беше особено ниска во тек на првиот круг.
Со неколку неизвесни натпревари во етничките албански области, реториката на кампањата стана поинтензивна, а повремено и агресивна, во споредба со општините каде имаше кандидатури СДСМ против ВМРО- ДПМНЕ.
Позитивно е што во Арачиново СДСМ поддржа кандидат жена-Албанка од ДУИ, која беше и избрана.
Соговорниците на ИОМ на ОБСЕ/ОДИХР забележаа деа вториот круг беше  покомпетитивен,  со  партиите  што бараа  поддршка  и  надвор  од  нивните традиционални бази.
Строгата одделеност на државната администрација од активностите во кампањата не беше секогаш почитувана.
На 19 септември, во итна постапка, владата усвои неколку закони што обезбедуваат финансиски и социјални бенефиции за граѓаните.
Во тек на изборниот период, исто така имаше парламентарна дебата за контроверзниот нацрт закон за јазиците што го вклучуваше официјален статус за албанскиот јазик.
Пред вториот круг, Премиерот, повремено и во своето официјално својство, се обраќаше на електоратот на митинзите на СДСМ, а редовно го користеше својот официјален Твитер налог за да испраќа пораки од кампањата.
Тој промовираше инклузивност, локален развој и интеграција во ЕУ и НАТО.
Извесни партии изразија загриженост за тоа што Премиерот вети поддршка за општините што  ќе  изберат  градоначалник  од  СДСМ  или  ДУИ.
Овие  постапки  ја  поткопаа разделеноста на државата и партијата, што е предвидено во обврските што произлегуваат од членството во ОБСЕ.
Како што е претходно препорачано, властите треба да покажат поголема политичка волја да обезбедат доволна разделеност меѓу државата и партијата.
МНИ  на  ОБСЕ/ОДИХР  беше  информирана  од  соговорниците  за  злоупотребата  на административните ресурси во неколку општини и запознаена е со извесни поплаки за ова прашање  што  се  поднесени  до  надлежните  орган.
Извесна  загриженост  предизвика отпочнувањето изградба на патишта и други инфраструктурни проекти во спротивност со ИЗ.
Извесен  број  случаи  поврзани  со  прекин  на  работен  однос,  преместување  или ангажирање  јавни  службеници,  што  е  повреда  на  ИЗ,  беа  предочени  на  МНИ  на ОБСЕ/ОДИХР.
Други случаи беа општина што рекламираше работни места во приватна компанија, и злоупотреба на положбата од страна на двајца актуелни градоначалници.
Покрај ова, двајца градоначалници беа обвинети за злоупотреба на положбата, вклучувајќи во еден случај и директно користење на административните ресурси за кампањата.
Во тек на кампањата, МНИ на ОБСЕ/ОДИХР забележа многу наводи за притисоци врз гласачите, заплашување и купување гласови од страна на различни партии; некои од тие наводи  беа  кредибилни.
МНИ  на  ОБСЕ/ОДИХР  беше  информирана  од  различни учесници за вакви случаи во најмалку 10 различни општини, со притисок врз ранливите групи и закани од реперкусии против јавните вработени, како најчести наводи.
Сепак, беа поднесени само неколку официјални приговори до органите на прогонот надлежни за овие прашања.
Секоја постапка што создава атмосфера во која гласачите чувствуваат дека не можат слободно да ги дадат своите гласови без страв одмазда е спротивна на обврските што произлегуваат од членството во ОБСЕ.
Покрај ова, една организација од граѓанското општество (ОГО) прими многу приговори за користење малолетници во кампањите на речиси  сите  партии,  што  сигнализираше  значителна  загриженост  во  поглед  на  ова прашање.
Сите случаи и наводи за притисок, застрашување, купување гласови и злоупотреба на административни ресурси треба темелно и делотворно да се истражат и навремено да се гонат од властите.
Треба, исто така, да постои образование на граѓаните насочено кон  намалување  на  коруптивните  активности  во  изборните  кампањи,  со  инпут односните органи.
Неколку изолирани политички мотивирани инциденти се случија ширум земјата, поврзано со нападите на штабовите на кампањите и насилството против еден кандидат.
Пред првиот круг, во Шуто Оризари актуелниот градоначалник и кандидат од Сојузот на Ромите од Македонија (СРМ) беше нападнат и повреден.
Меѓу двата круга, непријателството меѓу поддржувачите  на  кандидатите  продолжи,  што  резултираше  со  високо полициско присуство.
Инцидентите во Шуто Оризари ги обелоденија тензиите и високиот степен на поларизација во ромската заедница.
Промоцијата  на  учеството  на  жените  во  јавниот  живот  немаше  истакнато  место  во кампањите.
Во тек на митинзите, женските кандидати често беа на главната сцена, но ретко зборуваа.
Сепак, жените-кандидати кои се сретнаа со МНИ на ОБСЕ/ОДИХР не изразија загриженост околу немањето еднакви можности за водење кампања.
Просечно 23 од присутните на набљудуваните митинзи беа жени.
Пониска стапка на учество на жените беше забележана во етнички албанските области.
Во рамки на тимовите за менаџирање на кампањите, жените немаа истакнати лидерски позиции.
Се  препорачува  политичките  партии  и  релевантните  институции  да  преземат иницијативи  за  да  го  поттикнат  учеството  на  жените  во  изборниот  процес  и  во политичкото донесување одлуки.
ФИНАНСИРАЊЕ НА КАМПАЊИТЕ
Регулативата за финансирање кампањи претрпе значителни измени последниве години, во согласност  со  претходните  препораки  на  ОБСЕ/ОДИХР,  Венецијанската  комисија,  и Групата  држави  против  корупција  (GRECO)  на  Советот  на  Европа.
Сепак,  извесни претходни препораки и ограничувања во законската рамка остануваат нетретирани, што ги намалува  транспарентноста  и  отчетноста.
Покрај  ова,  Европската  комисија  изрази загриженост заради немањето политичка волја да се создаде делотворен механизам за следење на финансирањето на кампањите, и за преклопувањето на мандатите на различни институции и органи на прогонот.
Кампањите  се  финансираат  преку  партиски  членарини  и  приватни  донации.
Јавните, странски  и  анонимни  донации,  покрај  други  извори,  се  забранети.
Донациите  се ограничени на EUR 3,000 за поединци и EUR 30,000 за правни лица, вклучувајќи донации во  натура.
Лимитот  за  трошење  во  кампањата  е  EUR  1.8  по  регистриран  гласач  во општина, за секој од круговите.
Сите трансакци во кампањата треба да се администрираат преку  наменска  банкарска  сметка.
Трошоците  во  кампањата  се  надоместуваат  од локалната администрација со стапка од EUR 0.24 по добиен глас за листи што ќе освојат најмалку t 1.5 проценти од сите гласови дадени во општината.
Кршењето на повеќето правила за финансирање на кампањите резултира со делумно или целосно откажување на надоместокот и/или примена на строги глоби, а во извесни случаи и затворска казна.
До ДИК, Државниот завод за статистика (ДЗР) и ДКСК од страна на учесниците треба да се поднесат два прелиминарни извештаи пред првиот круг (на 5 и 14 октомври) и еден во вторниот  круг  (on  28  октомври).
Голем  број  од  учесниците  не  ги  поднесе прелиминарните  извештаи  до  рокот,  или  воопшто  не,  што  резултираше  во  ограничен пристап кон податоците од финансирањето на камапањите за гласачите пред да ги дадат своите гласови; бројни извештаи беа пратени по пошта и пристигнаа по денот на изборите, вклучувајќи ги извештаите на ВМРО-ДПМНЕ во обата круга.
И покрај претходните препораки  на  ОБСЕ/ОДИХР  нема  глоби  за  ненавременото  поднесување  привремени извештаи, со што се ограничува извршноста.
Иако прелиминарните извештаи треба да се објават од релевантните институции и учесници од изборите, не е рпедвиден краен рок за ова; само ДИК веднаш ги објави повеќето извештаи.
Министерството  за  финансии  објави  нов  образец  за  извештаи  што  бара  сеопфатни информации за сите донатори и донации, а, во согласност со претходна препорака на ОБСЕ/ОДИХР,  со  детално  расчленување  на  расходите,  со  тоа  подобрувајќи  ја транспарентноста.
Сепак, прелиминарните извештаи на извесни партии, вклучувајќи го СДСМ, не ги расчлени расходите за рекламирање подробно, како што бара образецот.
Покрај  ова,  според  СДСМ,  нејзините  извештаи  отсликаа  само  околу  половина  од расходите, зашто голем број фактури не биле добиени, особено за ТВ-рекламирање.
Понатаму, некои партии потрошиле повеќе од пријавениот приход, наводно користејќи банкарски кредит за да ги финансираат прекуменрните расходи, спротивно на законот.
Извесни  извештаи,  особено  оние  од  групи  гласачи,  го  користеа  застарените,  помалку подробни  обрасци.
Поголемите  политички  партии  ги  потрошија  повеќето  средства  од кампањите на платено рекламирање во традиционалните и онлајн медиумите;82 тринаесет извештаи навдуваат нула приходи и расходи.
ИЗ  треба  да  бара  прелиминарните  извештаи  за  финансирање  на  кампањите  да  се поднесуваат  елеттронски,  и  да  воведе  соодветни  казни  за  доцно  поднесување  или неподнесување.
Образецот треба да опфати расчленување на расходите по општина и да бара пријавување на сторените расходи.
Покрај ова, законот треба да бара објавување на прелиминарните и финалните извештаи на денот кога се поднесуваат.
ДЗР е одговорен за надзор над финансирањето на кампањите, вклучувајќи и постапување по  приговорите  и  проследување  на  повредите  на  законот  до  релевантните  органи  на прогонот.
Сепак, прелиминарните извештаи за финансирање не се предмет на некоја ревизија, што спречува рана детекција на неправилностите.
Од ДЗР се бара да изврши ревизија на финалните извештаи, кои се поднесуваат во рок од четири месеци по изборите, што е непотребно долг рок.
Спротивно на добрите практики, ИЗ не го дефинира опфатот на ревизиите, а ДЗР нема истражни овластувања.
Според ДЗР, тие само ги верификуваат приходите и расходите, не стремејќи се да детектираат прекршувања.
Понатаму, не се врши  ревизија  на  сите  извештаи,  поради  ограничениот  мандат  и  ресурси.
Ова  не  ги исполнува  барањата  за  транспарентност  и  отчетност,  како  што  е  наведено  во меѓународните стандарди и добри практики.
ДЗР не доби никакви приговори или не проследи некои прашања до органите на прогонот.
ДЗР треба да се задолжи да спроведе ревизија на прелиминарните извештаи, и да ги објави своите наоди и да ги проследи евентуалните повреди до содветните органи пред денот на изборите.
Крајниот рок за поднесување на конечните извештаи треба да биде во рок од 30 дена од изборите.
Законот треба да го утврди делокругот на ревизии за да обезбеди сеопфатна ревизија на сите можни прекршувања, а на ДЗР да му се дадат неопходните истражни овластувања.
Треба да се наметнат пропишаните казни за сите прекршувања.
МЕДИУМИ
Медиумско опкружување
Медиумското  опкружување,  карактеризирано  со  голем  број  оператори  на  мал  пазар, вклучува околу 170 медиумски куќи.
Телевизијата е главен извор на информации, тиражот на весниците е низок, додека растечката пенетрација на Интернет доведе до значаен развој на  онлајн  новински  сајтови.
Медиумски  пазар  на  албански  јазик  постои  покрај македонскиот.
Севкупно, медиумите се поделени долж политичките линии и се’ уште постои загриженост околу ниските професионални стандарди во бројни медиумски куќи, на штета на правото на јавноста да добие објективно и балансирано известување.
Јавниот радиодифузер Македонска Радио Телевизија (МРТ) ги емитува МТВ1, МТВ2, Собранискиот канал, како и три радио-станици.
Јавниот радиодифузер МТВ2 (канал на албански  јазик)  и  приватната  тв-станица  Алсат-М,  се  две  главни  медиумски  куќи  на национално ниво, на албански јазик.
Приватните радиодифузери ТВ Сител, Канал 5 и Телма се најгледаните канали во земјата.
На 19 септември 2017, Собранието ја укина радиодифузната такса што го финансираше јавниот  радиодифузер,  Агенцијата  за  аудио  и  аудиовизуелни  и  медиумски  услуги (ААВМУ) и Македонската радиодифузија (МРД).
Од 1 октомври 2017, овие институции се финансираат само од државниот буџет.
Соговорниците на ИОМ на ОБСЕ/ОДИХР изразија загриженост дека ваквото финансирање може да ја попречи ААВМУ и понатаму да ја ослабне МРТ како јавен радиодифузер, поради можното политичко мешање.
Законска рамка
Уставот гарантира слобода на изразувањето и забранува цензура.
ИЗ бара сите меидуми, вклучувајќи  ги  и  информативните  веб-сајтови,  да  ги  покриваат  изборите  на  фер, балансиран и непристрасно.
Сепак, ИЗ не пропишува експлицитно правично медиумско покривање за независните кандидати.
Платеното рекламирање на приватните медиуми е строго регулирано, како и информативното покривање на изборите од страна на МРТ.
Покрај  ова,  од  МРТ  се  бара  за  учесниците  во  политичкиот  натпревар  да  обезбеди бесплатно медиумско време за политичко претставување во ударните термини.
Пред обата круга,  распределбата  на  бесплатните  медиумски  термини  беше  определена  согласно датумот на барањата од кандидатите, спротивно на одредбите на ИЗ.
Почитувањето на законските барања од страна на медиумите го следи ААВМУ, која ги проследува  потенцијалните  повреди  и  жалби  до  надлежниот  суд.
ААВМУ  врши систематско  следење  на  медиумите  и  редовно  објавува  извештаи  на  својот  веб-сајт.
ААВМУ  поведе  14  прекршочни  постапки  против  девет  медиумски  куќи  за  повреди поврзани со платено политичко рекламирање, неизбалансирано известување, објавување анкети на јавното мислење и повреда на предизборниот молк.
Основните судови донесоа одлуки во четири случаи, во три наметнувајќи глоби пониски од оние пропишани со ИЗ и во  еден  случај  издавајќи  официјално  предупредување.
Две  одлуки  беа  обжалени  од ААВМУ заради недоволните глоби.
ААВМУ ја докажа својата професионалност во тек на  изборите,  целосно  остварувајќи  го  својот  мандат.
Сепак,  делотворноста  на пресудувањето на желбите поврзани со медиумите беше поткопана со тоа што судовите ги пропуштаа  законските  рокови  и  досудуваа  глоби  под  оние  пропишани  со  законот.
изразија загриженост за назначување на Советот на ААВМУ.
Во септември 2017 беа предложени нови амандмани на Законот за аудио и аудиовизуелни медиумски услуги, со цел да се смени изборната процедура на Советот на ААВМУ и да се обезбеди независност од политичко мешање.
За дополнително да се заштити улогата на ААВМУ, нејзините членови треба да се именуваат на начин што ја обезбеува нејзината независност од политичко влијание.
Наоди од медиумскиот мониторинг на ОБСЕ/ОДИХР
Резултатите од медиумскиот мониторинг на МНИ на ОБСЕ/ОДИХР покажаа дека, како што бара ИЗ, МРТ обезбеди за сите учесници во изборите бесплатно медиумско време во ударни термини.
Сепак, само 26 кандидати ја искористија оваа можност на МТВ1 во тек на првиот круг, а 5 кандидати во тек на вториот круг.
Во ниеден од круговите ниту еден од кандидатите што зборуваа албански не побара бесплатно медиумско време на МТВ2.
За жал,  севкупно  на  МРТ  ѝ  недостигаше  продлабочено  известување,  што  ги  ограничи аналитичките  информации  достапни  за  гласачите,  а  ообезбеди  штуро  покривање  на жените-кандидати и политичарки.
МРТ треба да ја зајакне својата улога како јавен радиодифузен сервис, преку подобрување на квалитетот на своите програми.
Таа треба да промовира плурализам, да обезбеди поширок спектар на политички гледишта, да го професионализира новинарството, да емитува програми за едукација за гласачите и да го зголеми политичкото учество на жените со тоа што ќе обезбеди поголемо информативно покривање за нив.
Информативното покривање на МРТ, иако во согласност со ИЗ, ги стави во понеповолна положба помалите партии и независните кандидати.
Во првиот круг, на МТВ1, СДСМ доби 37 проценти од покривањето, ВМРО-ДПМНЕ 32 проценти, ДУИ 11 проценти и БЕСА 7 проценти.
На другите парламентарни партии им беа посветени вкупно 9 проценти од  покривањето,  додека  партиите  без  места  во  собранието  добија  3  проценти,  а независните кандидати 1 проценти.
МТВ2 посвети повеќе време на етничките албански партии.
Во  предизборието на  вториот  круг,  мониторираните  медиуми  главно  се  фокусираа  на исходот  од  првиот  круг,  со  ограничено  известување  за  кампањите  од  вториот  круг.
Информативното  покривање  посветено  на  учесниците  се  зголеми  дури  во  последната седмица од кампањата.
Јавниот радиодифузен сервис посвети, меѓу другото, 25 проценти од информативното покривање на СДСМ, 24 проценти на ВМРО-ДПМНЕ, 20 проценти на ДУИ, 15 проценти на БЕСА и 9 проценти на AA.
Законското  барање  МРТ  да  посвети  егзактен  временски  период  во  секои  вести  на покривањето  на  активности  од  кампањите  на  партиите  треба  да  се  замени  со погернеално барање да се овозможи правичен пристап и информативно покривање на помалите  партии  и  независните  кандидати,  како  и  зачувување  на  балансот  меѓу принципот  на  еднакви  можности  меѓу  учесниците,  плурализмот  на  гледишта  и новинарската слобода.
Во тек на првиот круг, приватните медиуми обезбедија покривање најмногу за СДСМ, главно преку платено рекламирање.
СДСМ доби 47 проценти од вкупното покривање, по што следеше ВМРО-ДПМНЕ со 29 проценти и ДУИ со 17 проценти.
СДСМ емитуваше негативни реклами во тек на кампањата за првиот круг.
Во тек на вториот круг, приватните канали посветија 40 проценти од информативното покривање на СДСМ, 35 проценти на ВМРО-ДПМНЕ, 9 проценти на ДУИ, 9 проценти на AA, 4 проценти на БЕСА и 2 проценти на ДПА.
Висок број платени рекламни спотови, негативни по тон, се користеа од ВМРО-ДПМНЕ, а повремено и од СДСМ, како и во првиот круг.
И  јавните  и  приватните  радиодифузни  медиуми  водеа  емитуваа  меѓу  кандидатите  за градоначалници во нивните општини и во студиото на МРТ во Скопје.
Дебатите беа добро организирани; сепак, медиумскиот мониторинг на МНИ на ОБСЕ/ОДИХР покажа дека висок број на поканети кандидати од ВМРО-ДПМНЕ не учествуваа во првиот круг.
Во тек на вториот круг, имаше помалку дебати; осум дебати меѓу кандидатите на СДСМ и ВМРО-ДПМНЕ се одржаа на јавната МТВ1 и на приватниот Канал 5.
Не се одржа дебата со етничките албански и со независните кандидати пред вториот круг.
Спотовите за едукација на гласачите изготвени од ДИК и iVote беа често емитувани од страна на сите мониторирани медиуми, особено во седмицата пред изборниот ден.
Во вториот круг, спотовите за едукација на гласачите беа покуси и се емитуваа поретко во споредба  со  првиот  круг.
Каналот  на  албански  јазик,  МТВ2  не  емитуваше  никаква едукација  за  гласачите,  зашто,  според  радиодифузерот,  ДИК  не  обезбедила  никакви спотови.
Во обата круга, мониторираните весници генерално обезбедија најмногу покривање за двете главни партии, СДСМ и ВМРО-ДПМНЕ, а беа неутрални по тон, освен весникот Слободен печат, кој покажа многу критичко покривање, вклучително според тонот, кон лидерот на партијата и кандидатите на ВМРО-ДПМНЕ.
Периодот на изборен молк во обата  круга  беше  почитуван  од  сите  мониторирани  медиумски  куќи,  со  исклучок  на весникот Слободен печат.
На 29 октомври, новинар и камерман од приватниот дифузер ТВ 21-M добија закани и беа спречени да ги извршат своите должности.
На 2 ноември, во тек на судски предмет во Основниот суд Скопје 1, камерман од ТВ 21-M и фоторепортер од онлајн информативен медиум од Косово беа задржани од полицијата подолго од шест часа, без да им се даде можност да ги информираат редакциите или нивните семејства.
Здружението на новинари на Македонија поднесе претставка до МВР, силно осудувајќи го полициското постапување и барајќи целосна истрага.
ПОПЛАКИ И ЖАЛБИ
ИЗ пропишува централизиран процес на поплаки околу изборите, при што ДИК одлучува за предметите во прв степен.
ОИК не постапуваат по поплаките што става непотребен товар на највисокиот изборен орган, да разгледува потенцијално бројни поплаки во кус временски рок.
Покрај ова, правниот сектор на ДИК, основан 2014 во согласност со претходна препорака на ОБСЕ/ОДИХР, беше недоволно искористен и не функционираше делотворно,  делумно  поради  политизацијата  на  комисијата.
Одлуките  на  ДИК  за поплаките  и  поништувањата  може  да  се  обжалат  пред  Управниот  суд,  кој  е  конечна инстанца  во  речиси  сите  случаи,  додека  основните  судови  имаат  надлежност  над граѓанските  и  кривичните  предмети.
Роковите  за  поднесување  и  одлучување  по поплаките и жалбите се несоодветно куси, што го спречува правото да се бара делотворен правен лек.
Треба да се размисли за децентрализација на жалбените процеси, а капацитетот на ОИК да постапуваат по поплаки треба да се зајакне.
Функционирањето на ДИК за правните прашања треба да се зајакне преку поделотворното користење на нејзиниот правен сектор.
Роковите за поднесување и  одлучување по поплаките треба да се во согласност со меѓународната добра пракса.
Судскиот  систем  не  е  структурно  независен,  а  разни  соговорници  немаа  доверба  во способноста на судовите, органите на прогонот и изборната администрација непристрасно и  делотворно  да  постапува  по  предметите  поврзани  со  изборите.
Некои  изразија мислење дека нема поента да се иницираат предмети преку овие формални канали.
Покрај ова, пет судии на Управниот суд, кои се под обвинение за злоупотреба на службената должност при постапувањето по клучна жалба од локалните избори од 2013, и натаму постапуваа  по  предмети  на  овие  избори,  придонесувајќи  кон  перцепцијата  на пристрасност.
ИЗ пропишува само ограничена рамка за делотворен правен лек при изборни спорови.
Иако определени одлуки на ДИК и ОИК се предмет на судска ревизија, повеќето не се, со тоа значителни аспекти на изборниот процес се под конечна надлежност на изборната администрација.
Ова  е  во  спротивност  со  уставната  гаранција  и  обврските  што произлегуваат од членството во ОБСЕ.
Покрај ова, учесниците имаат само ограничени права  да  побараат  правен  лек  за  повредите  поврзани  со  кампањите.
Спротивно  на добрите  пракси,  гласачите  можат  да  оспорат  само  одлуки  што  конкретно  го  засегаат нивното  лично  право  да  гласаат;  граѓанските  набљудувачи  немаат  право  да  поднесат жалба, а само кандидатите можат да ги оспорат резултатите.
Сите одлуки и (не)постапувања на ОИК и ДИК треба да се предмет на навремен и делотворен судски одговор.
Гласачите и граѓанските набљудувачи треба да имаат право да  поднесат  секаков  вид  поплака  поврзана  со  изборите,  вклучително  и  против резултатите.
Пред  изборниот  ден  во  првиот  круг,  ДИК  доби  неколку  поплаки  согласно  својата ограничена надлежност.
Таа решаваше мериторно за еден предмет против одлука на ОИК што не беше во надлежност на општинската изборна комисија, а одлуката никогаш не беше објавена.
ДИК разгледуваше девет приговори, во врска со одбивањето на гласање дома,  и  ги  поддржа,  поништувајќи  ги  одлуките  на  ОИК  донесени  во  согласност  со регулативата на ДИК.
Не сите одлуки беа донесени од ДИК во рамки на четиричасовниот рок за случаите во врска со заштитата на личното право да се гласа.
Пред вториот круг круг ДИК не доби приговори.
На денот на изборите, ДИК одлучи за поплаки поврзани со правото  да  се  гласа  и  несоодветно  одрече  надлежност  за  две  поплаки  поврзани  со водењето  кампања  на  денот  на  изборите.
Во  овие  случаи,  ДИК  не  издаде  формално одбивање.
Со само една централна локација, ДКСК има надлежност над поплаките за повреди на ИЗ насочени кон разделеноста на државата и партијата, злоупотребата на државните ресурси, купувањето гласови и притисокот врз гласачите.
Сепак, ДКСК ја информира МНИ на ОБСЕ/ОДИХР дека нејзината делотворност е ограничена поради недоволни овластувања и немање  соработка  од  високите  државни  органи  и  со  органите  на  прогонот.
Иако различни соговорници на ИОМ на ОБСЕ/ОДИХР истакнаа многу наводи за коруптивни практики поврзани со изборите, низ целата земја, за овие прашања беа поднесени само неколку приговори до ДКСК.
Учесниците набележаа дека застрашувањето на гласачите и купувањето гласови тешко се поткрепуваат, зашто сведоците не сакале да проговорат.
ДКСК прими 22 приговори поврзани со изборите.
Таа мора да постапува по приговорите во рок од пет дена по приемот, што беше протоколувано како краен рок да се покрене разгледувањето на предметите, а не да се усвои конечната одлука.
Повеќето случаи се однесуваа  на  разрешувањето  или  назначувањето  јавни  службеници  во  предизборниот период;  пет  беа  потврдени,  а  во  еден  случај  беа  забележани  докази  за  политички мотивирано  разрешување.
Неколку  случаи  наведоа  незаконско  отпочнување инфраструктурни проекти и владини набавки во предизборниот период, како и користење на државни ресурси за подготвување материјал за кампањите.
Повеќето беа закажани за по изборите.
Како  што  бара  законот,  сите  предмети  беа  разгледани  на  јавни  седници,  а одлуките објавени во рок од 24 часа.
Поради недоследното толкување на забраната за владините и јавните органи во тек на изборите, на 15 август ДКСК усвои генерално мислење за тоа кои типови активности се забранети  во  тек  на  периодот  на  кампања.
Сепак,  ДКСК  прими  над  1,000  барања  од државните и општинските органи за мислења дали конкретни активности со буџетски импликации може да се преземат.
За одбележување е што и покрај мислењето на ДКСК дела разрешувањето на Државниот обвинител би го прекршило ИЗ, тој беше подоцна разрешен од Собранието.
Овластувањата на ДКСК за истрага и прогон во изборните случаи треба да се зајакнат.
Државните  институции  треба  целосно  да  го  почитуваат  авторитетот  на  ДКСК.
Основањето регионални канцеларии или претсавништва на ДКСК, особено во изборните периоди, може да придонесе кон зафаќањето со евентуалната корупција поврзана со изборите.
Покрај  ова,  конкретниот  рок  за  одлучување  по  приговорите  ќе  обезбеди навремено и делотворно постапување.
ГРАЃАНСКИ И МЕЃУНАРОДНИ НАБЉУДУВАЧИ
Придонесувајќи кон транспарентноста на изборниот процес, ИЗ предвидува пристап за граѓанските  и  меѓународните  набљудувачи  кон  сите  фази  на  изборниот  процес  и обврзувачкиот Кодекс на однесување на ДИК повикува на непристрасност и немешање на набљудувачите  во  изборниот  процес.
Во  навремен  и  инклузивен  процес,  ДИК акредитираше 6 граѓански и 24 меѓународни организации - набљудувачи.
Граѓанските набљудувачи ги следеа подготовките на изборите и водењето кампања ширум земјата, што понуди непартиска проценка изборите.
ДИК  акредитира  околу  3,000  граѓански  набљудувачи  за  двата  круга  избори;  2,800  од МОСТ и 200 од ЦИВИЛ.
И покрај отсуството на одредби за вториот круг, ДИК дозволи поднесување  нови  листи  на  набљудувачи  од  веќе  акредитираните  организации, Учесниците во изборите исто така назначија свои претставници да ги набљудуваат обата круга избори.
УЧЕСТВО НА НАЦИОНАЛНИТЕ МАЛЦИНСТВА
Меѓуетничките односи играа ограничена улога во локалните избори во 2017.
Прашањата релевантни за односите меѓу заедниците не беа нагласено застапени во кампањите во првиот  круг.
Конфронтативна,  а  повремено  и  агресивна  меѓуетничка  реторика  беше забележана во тек на кампањата за вториот круг во општини каде партии што припаѓаат на владеачката коалиција на национално ниво, се натпреваруваа на локално.
Повеќето кандидати и листи го отсликаа етничкиот состав на конкретната општина.
Во неколку случаи, кандидатите бараа гласови и преку етничките граници во вториот круг меѓу кандидати со иста етничка припадност.
Во извесни општини, коалициите составени за поддршка на кандидатите во вториот круг се разликуваа од националното ниво, со тоа вршејќи притисок врз односите меѓу владините коалициони партнери.
Ова беше случај со сојузот меѓу АА и БЕСА, најистакнато во Гостивар и Струга.
Партиите што ги претставуваат помалите етнички заедници номинираа кандидати во само неколку општини каде се концентрирани ваквите етнички групи, вклучувајќи ги Турците во  Центар  Жупа  и  Пласница,  и  Ромите  во Шуто  Оризари.
На  други  места,  помалите заедници  презентираа  листи  на  кандидати  за  совети  било  преку  партиите  што  ги претставуваат ваквите заедници, или како членови на поголеми коалиции.
Во општини каде се знае дека се решавачки гласовите на помалите заедници, кандидатите се обратија на гласачите од овие етнички групи.
Помалите етнички партии се пожалија на МНИ на ОБСЕ/ОДИХР дека немаат член во ДИК и  се  недоволно  претставени  во  ОИК.
Националните  медиуми
посветија  само  малку медиумско време и простор на кандидатите што ги претставуваат помалите заедници и темите релевантни за нив добија само ограничено покривање.
Треба да се преземат дополнителни мерки за да се олесни учеството на малцинствата во јавните работи и изборите.
Во согласност со барањето на ИЗ за правична застапност на малцинствата во органите за управување со изборите, помалите заедници треба да се подобро  застапени  во  изборната  администрација,  и  на  ниво  на  ДИК  и  на  ОИК.
Медиумите треба да обезбедат поправичен простор за политичките партии што ги претставуваат помалите заедници.
Едукацијата на гласачите и кампањите за подигање на  свеста,  вклучително  за  правото  да  се  гласа  без  страв  од  одмазда,  треба  да  ги таргетираат малцинските заедници, а можеби да бидат и спроведени на нивните јазици.
ИЗБОРНИОТ ДЕН (ПРВ КРУГ)
Раното гласање и изборниот ден се одвиваа уредно во најголем дел од земјата; сепак, беа воочени  извесни  процедурални  неправилности,  особено  во  тек  на  пребројувањето  и сумирањето.
Девет случаи на наводно купување гласови во пет општини беа пријавени на полицијата, од кои три беа проследени за гонење.
Десет поединци беа уапсени поради фотографирање  на  нивните  гласачки  ливчиња.
Транспарентноста  беше  зајакната  со присуството на партиските и граѓанските набљудувачи во 76, односно 52 проценти оод набљудуваните гласачки места.
Кај 55 проценти од набљудуваните ИО претседавач беше жена, а севкупно женските членови беа во мнозинство.
ОТВОРАЊЕ И ГЛАСАЊЕ
Раното  гласање  беше  спроведено  на  14  октомври  за  вкупно  6,916  гласачи  (околу  0.3 проценти  од  регистрираните  гласачи),  вклучувајќи  ги  гласачите  во  пенитенцијарните установи,  внатрешно  раселените  лица  и  оние  што  гласаат  дома.
Тоа  беше  оценето негативно во 14 од 96 набљудувани случаи.
Тајноста на гласот беше нарушена во 13 случаи, додека во 7 случаи ИО не користеше гласачка кутија.
Иако гласањето во затворите беше добро организирано и добро упатен персонал на ИО ги следеше пропишаните процедури, голем број затвореници не можеа да глсаат зашто или не биле  вклучени  во  избирачкиот  список,  или  на  нивните  лични  документи  им  истекла важноста.
На ниво на целата земја, над 900 гласачи во казнените институции не можеа да го проверат списокот во тек на периодот на јавен увид, ниту пак релевантните институции олеснија обнова на нивните лични документи.
Со тоа, на овие гласачи со тоа им беше ускратено остварувањето на правото на глас.
За  да  се  гарантира  дека  листата  што  имаат  право  на  глас  во  пенитенцијарните установи  можат  да  го  остварат  своето  право  на  гласаат,  органите  надлежни  за составување на избирачките списоци треба да се погрижат сите лица што имаат право на глас да се вклучени во избирачкиот список и да имаат можност да ги обноват своите лични документи со истечена важност.
На  15  октомври,  отворањето  беше  оценето  како  добро или  многу  добро  на  75  од  82 набљудувани избирачки места.
Повеќето избирачки места се отворија на време или со мало доцнење, а беа воочени некои помали процедурални неправилности.
Во 14 случаи, протоколите  не  беа  пополнети  пред  отворањето;  а  во  5  набљудувања,  партиските набљудувачи се мешаа во процесот.
Гласањето беше оценето позитивно на 94 проценти од набљудуваните избирачки места.
Најчестите неправилности беа, меѓу другото семејно/групно и гласање за друго лице (8, односно 2 проценти), несоодветно запечатени гласачки кутии (2 проценти), и обиди да се влијае на изборот на гласачот (1 процент).
Распоредот на избирачките места недоволно ја штитеше тајноста на гласањето во 2 проценти од набљудуваните случаи.
ДИК доби барања од над 10 ОИК што бараат инструкции како да одговорат на неправилностите; неколку опфаќаа и членови на ИО што им даваат на гласачите по неколку гласачки ливчиња.
Во 3 проценти од набљудуваните случаи партиските набљудувачи се мешаа во работата на ИО;  некои,  според  јавеното,  ги  евидентираа  гласачите  на  избирачките  места.
Сите соговорници на ИОМ на ОБСЕ/ОДИХР сметаа дека политичките партии и кандидатите треба да се воздржат од мешањето во работата на ИО и строго да ја следат својата улога.
Гласачите не можеа да ги најдат своите имиња на избирачките списоци во 9 проценти од набљудуваните избирачки места.
ДИК доби над 45 приговори поврзани со ускратувањето на правото на глас; главно од граѓани кои не беа на списокот поради истечени лични идентификациски документи.
Повеќето беа одбиени, зашто списокот не може да се дополнува по неговата финализација.
ПРЕБРОЈУВАЊЕ И СУМИРАЊЕ
Броењето  беше  оценето  како  ефикасно  и  транспарентно  во  69  од  78  набљудувани избирачки места; сепак, во 9 случаи, пропишаните процедури не беа следени; во 15 случаи, ИО не ги поништи соодветно гласачките ливчиња што не беа употребени и не го утврди бројот на гласачите кои гласале.
Во 11 случаи, неовластени лица ги пребројуваа гласачките ливчиња.
Во 12 случаи, ИО се соочи со потешкотии при пополнување на протоколите.
Една третина од набљудуваните ИО не ги истакна протоколите за резултатите на јавен увид.
Во  тек  на  сумирањето,  во  65  од  71  набљудувани  ОИК,  беа  почитувани  повеќето процедури.
Сепак, недостатоците околу транспарентноста (3 случаи), недоволниот простор (12 случаи) и неорганизираноста (6 случаи) го продолжи процесот во 6 ОИК.
Во 14 ОИК, набљудувачите немаа доволна видливост на процесот на внесување на податоците, што ја ограничи транспарентноста.
Во  тек  на  пребројувањето  во  обата  круга,  валидноста  на  гласачките  ливчиња  се утврдуваше согласно со одлуката на ДИК.
Во спротивност со ИЗ и меѓународната добра практика, таа бараше ИО да поништат определени гласачки ливчиња на кои намерата на гласачот беше јасна.
Ова, покрај немањето одредби за уништени и празни гласачки ливчиња придонесе кон високиот број неважечки гласачки ливчиња.
Добрата пракса препорачува  да  се  направи  обид  да  се  „утврди  намерата  на  гласачот“127  Бројот  на неважечки гласачки ливчиња опадна од 4.2 проценти во првиот круг на 2.8 проценти во вториот, веројатно зашто гласачите во вториот круг означуваа само едно гласачко ливче.
ОИК  ги  сумираше  резултатите,  внесувајќи  ги  податоците  од  протоколите  на  ИО  во системот за унифицирано електронско управување со резултатите.
ДИК не ги разработи процедурите  за  коригирање  на  грешките  во  протоколите,  нејзините  инструкции  беа недоволно јасни, а коригираните протоколи за резултатите не беа објавени.
Покрај ова, ОИК  внесуваа  податоци  со  нумерички  несовпаѓања  во  резултатите,  што  водеше  до значителен  диспаритет  меѓу  предадените  гласачки  ливчиња  и  бројот  на  гласачи  кои гласале.
Понатаму, не се предвидени одредби за вчитаат на протоколите за резултатите protocols и нивно објавување онлајн.
За  да  се  осигура  транспарентност  и  доверба  во  изборниот  процес,  сите  актуелни протоколи за резултатите, вклучувајќи ги и оние подоцна коригирани во процеесот треба да  се  вчитаат  онлајн.
Треба  да  се  предвидат  одробни  процесури  за  корекција  на протоколите за резултатите на ОИК.
Се бара прелиминарните резутлати да се објават во рок од 7 часа по завршување на гласањето и во рок од 10 часа за Градот Скопје.
Иако некои ОИК го почитуваа кусиот рок, 49  ОИК  со  повеќе  избирачки  избирачки  места  за  обработка  не  можеа  да  ги  објават резултатите  на  време.
Поради  несоодветното  пакување  на  гласовите  од  затворите  и логистичките  проблеми  со  испораката  на  гласовите  од  затворите  до  релевантните општини, резултатите за општините на Скопје беа објавени на веб-сајтот на ДИК дури на 17 октомври.
ДИК ја објави прелиминарната излезност на гласачите на 60 проценти.
ИЗБОРНИОТ ДЕН (ВТОР КРУГ)
Раното гласање и изборниот ден беа севкупно добро менаџирани.
Сепак, процедуралните неправилности  воочени  во  тек  на  броењето  ја  намалија  позитивната  оценка.
МНИ  на ОБСЕ/ОДИХР е запознаено со пет случаи покренати од полицијата, за гласачи што ги фотографирале своите гласачки ливчиња.
Два случаи на купување гласови во скопска општина беа проследени до обвинителството.
Беше забележано робусното полициско присуство  околу  избирачките  места  во  извесни  општини.
Партиските  и  граѓанските набљудувачи  беа  присутни  во  92,  односно  54  проценти  од  набљудуваните  избирачки места.
Во 53 проценти од набљудуваните случаи, со ИО претседаваа жени.
ОТВОРАЊЕ И ГЛАСАЊЕ
Раното гласање на 28 октомври беше позитивно оценето во сите 9 затвори и во 40 од 44 набљудувања на гласањето дома.
Негативните оценки на набљудувачите беа припишани на нарушената тајност на гласот и отсуството на гласачка кутија.
На денот на изборите, отворањето беше позитивно оценето на 44 од 45 набљудувани избирачки  места.
Интегритетот  на  процесот  не  беше  засегнат  со  определениот  број воочени  помали  процедурални  неправилности.
Во  пет  случаи,  протоколите  не  беа пополнети, а во една општина бројот на регистрирани гласачи испечатен на протоколите на ИО не беше точен; од ДИК се побара да ја коригира грешката.
Гласањето беше позитивно оценето на 97 проценти од набљудуваните избирачки места.
Сепак,  тензии  надвор  од  извесни  избирачки  места  поради  присуството  на  партиски активисти беа забележани во две општини.
Во воочените процедурални неправилности спаѓаа семејно гласање (6 проценти), нарушена тајност на гласот (2 проценти), и партиски набљудувачи што го пречекоруваа својот мандат (2 проценти).
По примени барања, ДИК посоветува три ОИК како да се осврнат на различните неправилности.
Обрасци со Брајово писмо беа достапни на 62 проценти од набљудуваните избирачки места, значителен пораст во споредба со првиот круг на изборите кога беа забележани во само 8 проценти од набљудуваните случаи.
Сепак, како и во тек на првиот круг, над половина од набљудуваните избирачки места не беа пристапни за инвалидски колички.
Позитивно е што гласачки кабини достапни за инвалидски колички беа обезбедени на над две третини од набљудуваните избирачки места.
За да се поттикне еднаквото учество на лицата со попреченост во изборите, изборната администрација треба да преземе натамошни мерки за да ја подобри пристапноста на избирачките места.
B.  ПРЕБРОЈУВАЊЕ И СУМИРАЊЕ   Избирачките  места  се  затворија  на  време  и  повеќето  ИО  ги  следеа  процедурите  за затворање.
Сепак,  пребројувањето  беше  негативно  оценето  во  8  од  44  набљудувани случаи.
Во 14 случаи, ИО не го определи соодветно бројот на гласачи што гласале, а во 9 случаи,  тие  не  ги  преброија  неискористените  гласачки  ливчиња.
Над  половината  од набљудуваните  ИО  не  ги  објавија  протоколите  со  резултатите,  што  ја  поткопа транспарентноста.
Сумирањето на резултатите беше ефикасно и транспарентно во сите 35 набљудувани ОИК.
Системот за централизирано управување со резутлатите работеше соодветно во сите освен една ОИК.
Во 16 ОИК, определен број на протоколи од ИО со нумерички грешки беше коригиран,  што  укажуваше  на  недоволна  обука  за  тоа  како  да  се  пополнуваат.
Официјалните приговори беа по грешка поправени во шест ОИК, наместо во ИК, како што е предвидено со закон.
ДИК почна да ги објавува прелиминарните резултати онлајн, по избирачко место, набргу по  затворањето  на  избирачките  места.
За  разлика  од  првиот  круг,  законскиот  рок  се почитуваше,  а  беше  воочено  подобрување  кај  точноста  на  објавените  резултати.
Излезноста на гласачите беше објавена на 51.92 проценти.
НАСТАНИ НА ДЕНОТ ПО ИЗБОРИТЕ
ПОЛИТИЧКИ НАСТАНИ
ДИК ги потврди локалните избори на 14 ноември.
Меѓу избраните градоначалници, 57 го претставуваат СДСМ, 10 се од ДУИ, 5 од ВМРО-ДПМНЕ, 3 од AA, 1 од БЕСА, 1 од ДПА, 1  од  Демократската  партија  на  Турците  во  Македонија  (ДПТМ)  и  3  независни;  меѓу избраните, шест се жени, што претставува само 7.4 проценти од сите градоначалници.
На изборите за општински совети на ниво на земјата главно победи СДСМ (41 проценти), ВМРО-ДПМНЕ (32 проценти), а по нив следеа ДУИ (10 проценти), БЕСА (5 проценти), AA (5 проценти), ДПА (1 проценти), другите помали партии и независните кандидати (4, односно 3 проценти).
Беа избрани вкупно 455 жени, што претставува 33.7 проценти од советниците.
Постизборната атмосфера беше генерално смирена, и се случи мирно предавање на власта.
Општинските советници и градоначалници кои победија во првиот круг го добија нивното уверение односната ОИК и ги отпочнаа своите официјални должности од 18 октомври.
Градоначалниците  избрани  во  вториот  круг  ја  презедоа  функцијата  од  1  ноември.
Севкупно, локалните избори во 2017 беа перципирани како важен меѓник во градењето на кредибилитетот на новата влада и придонесоа кон јакнење на довербата во демократскиот процес.
Лидерот на партијата СДСМ ги прогласи изборите за фер, демократски и мирни, додека лидерот на ДУИ изјави дека градоначалниците од неговата партија ќе им служат на сите граѓани, независно од нивната етничка припадност.
Истовремено, ВМРО-ДПМНЕ изјави дека  нема  да  ги  признае  изборните  резултати,  зашто  ова  биле  најлошо  организирани избори  од  независноста  на  земјата,  со  дамки  од  големи  размери  на  присилување  на гласачите и насилство.
ВМРО-ДПМНЕ предложи план од седум точки за враќање на демократијата.
Лидерот на АА изјави дека ќе ги признае сите резултати, освен оние во Струга, каде тој загуби.
ПРИГОВОРИ И ЖАЛБИ
ДИК  е  задолжена да  решава  по  приговорите  што  се  однесуваат  на  неправилности  во процесите на гласање, пребројување и сумирање на резултатите, и на оспорувањето на резултатите.
Овие одлуки на ДИК може да се обжалат пред Управниот суд.
Кандидатите имаат право да поднесат приговори во рок од 48 часа од објавувањето на прелиминарните резултати.
Сепак, ДИК објави унифициран рок, не сметајќи го фактичкото време кога секоја  ОИК  ги  објави  своите  резултати.
Ова  значително  го  скуси  рокот за  извесни приговори и го поткопа правото на делотворен правен лек.
Покрај ова, рокот поставен од ДИК за одлучување по приговорите беше во контрадикција и го скуси законскиот рок.
За првиот круг, ДИК не можеше да го исполни рокот од 48 часа за решавање по сите приговори.
Непотребно строги одредби бараат ДИК да ги поништи резултатите од избирачките места во случај на некои процедурални неправилности, вклучувајќи и минорни, и дури и ако неправилноста нема да се одрази на резултатите.
Ова може да доведе до ускратување на правото на глас на гласачите и е спротивно на добрата пракса.
ИЗ недоволно утврдува кој тип докази ќе се смета дека има доказна вредност за прашањата за кои ќе решава при постапувањето  по  споровите  и  одржувањето  на  повтореното  пребројување  не  е регулирано.
Покрај ова, за овие избори ДИК ја измени својата процедура за приговори за да се вклучи одредба дека приговорите нема да се разгледуваат доколку протоколите за резултатите не содржат забелешка за наводната неправилност од страна на претставник на жалителот.
Оваа  одредба  е  во  спротивност  со  ИЗ  и  има  технички  пристап  што  ги поткопува изгледите да се најде правен лек за легитимните приговори.
Одредбите за поништување на резултатите на избирачкото место треба да се изменат и дополнат за да пропишуваат поништување само кога повредите може да се одразат на севкупните  резултати.
Законот  треба  да  воспостави  јасни  и  разумни  правила  за доказите во приговорите, и тие треба да се применуваат објективно и доследно.
ДИК прими 46 приговори по првиот круг, од кои најголем дел вложи ВМРО-ДПМНЕ, а 100 приговори беа поднесени по вториот круг, речиси сите од БЕСА и AA.
Приговорите кои бараа поништување на резултатите наведуваа различни неправилности што потпаѓаат во рамки на воспоставените основи за поништување на резултатите од избирачкото место ж.
ДИК ги отфрли сите приговори во обата круга.
Членовите решаваа за предметите долж политичките  линии,  во  спротивност  со  барањата  за  непристрасност  и  немањето организација  и  професионалност  го  наруши  процесот.
Формалистичкиот  и дискреционен пристап беше заземен со очигледна цел да се идентификуваат причини да се одбијат предметите, а не да се даде делотворен правен лек.
Иако многу предмети беа материјално испитани во првиот круг, темелноста варираше и во вториот круг обемот на испитување значително се намали.
Голем број предмети беа одбиени со користење на арбитрарни и неразумни правила за докажување, а на извесни одлуки им недостигаше јасна и солидна правна основа.
На неколку предмети им беше ускраено материјално разгледување на техничка основа, занемарувајќи ја заштитата на изборните права и во спротивност со меѓународната добра практика.
Иако за сите предмети се решаваше на отворена седница, а приговорите и одлуките беа веднаш објавувани на веб-сајтот на ДИК, што придонесуваше кон транспарентноста, севкупниот начин на кој се постапуваше со приговорите го наруши владеењето на правото и гарантираниот процес, спротивно на обврските што произлегуваат од членството во ОБСЕ.
Дваесет и осум одлуки на ДИК за приговорите по првиот круг и речиси сите одлуки за приговорите од вториот круг беа обжалени пред Управниот суд, речиси сите во кусиот рок од 24 часа.
За предметите решаваше совет од петмина судии, одбрани по случаен избор, со предмети доделени од компјутерски систем.
Како генерално правило, во Управниот суд не се одржуваат јавни седници, што ја ограничува транспарентноста и јавната доверба во разрешувањето  на  изборните  спорови  и  е  спротивно  на  Уставот  и  обврските  што произлегуваат од членството во ОБСЕ.
Сепак, судот одржа отворени седници за да даде информации за предметите, како што бара ИЗ.
Неговите одлуки беа донесени и објавени во рокот од 48 часа.
Сите жалби од првиот круг беа едногласно одбиени, а сите освен една жалба од вториот круг  беа  одбиени,  оставајќи  ги  поткрепените  случаи  без  делотворен  правен  лек.
Три одлуки од жалбите од вториот круг не беа едногласни, со гласање четири наспроти еден, усвоени од исиот судски совет по приговори поднесени од истата партија; одлуките не наведоа кои судии гласале за или против, спротивно на ИЗ.
Еден особено задоволителен предмет резултираше со поништување на гласањето на избирачкото место во Чаир.
Бидејќи поништувањето се одрази на резултатите, повтореното гласање на тоа избирачко место се одржа на 12 ноември, согласно со закон.
Членовите на ДИК и судиите на управниот суд треба да решаваат за поплаките со комплетна непристрасност, строго применувајќи го законот и гарантираниот процес.
Техничкиот  пристап  кон  поплаките  треба  да  се  одбегне.
За  да  се  зголеми транспарентноста,треба да се гарантираат јавни судски седници за сите предмети поврзани со изборите.
ПРЕПОРАКИ
Овие  препораки,  содржани  низ  текстот,  се  нудат  за  дополнително  да  се  зајакне спроведувањето на изборите во земјата-домаќин и да се поддржат напорите тие целосно да се усогласат со обврските што произлегуваат од членството во ОБСЕ, други меѓународни обврски  и  стандарди  за  демократски  избори.
Овие  препораки  треба  да  се  читаат  во содејство  со  претходните  препораки  на  ОБСЕ/ОДИХР  на  кои  земјата-домаќин  треба допрва да одговори.
ОБСЕ/ОДИХР е подготвено да им помогне на властите и натаму да го подобрат изборниот процес и рамка и да одговорат на препораките содржани во овој и претходни извештаи.
ПРИОРИТЕТНИ ПРЕПОРАКИ
Изборниот  законик  треба  сеопфатно  да  се  ревидира  за  да  се  одговори  на идентификуваните недостатоци, празнини и недоречености, вклучувајќи одредби за вториот  круг  на  избори,  за  да  се  усогласи  со  обврските  што  произлегуваат  од членството  во  ОБСЕ,  меѓународните  обврски  и  добрата  практика.
Ревизијата  и амандманите  треба  да  се  спроведат  низ  јавна  процедура,  по  процес  на  широки консултации и доволно пред наредните избори.
ДИК треба да одржи стабилна регулаторна рамка и да се воздржи од менување на правилата во тек на изборен период, освен за да одговори на итните прашања.
ДИК треба да обезбеди дека соодветните правила не се спротивни или неконзистентни со ИЗ.
Треба  да  се  размисли  за воведување  забрзана  постапка  за  оспорување  на законитоста на законодаавството и прописите поврзани со изборите.
Со цел да се зголеми транспарентноста и довербата на јавноста во нивното работење, ДИК и ОИК треба нивните прописи, насоки, одлуки и записници од седниците да ги направат јавни, вклучувајќи ги и оние поврзани со набавките, навремено да ги стават на увид на јавноста.
Како што е претходно препорачано, ИЗ треба да се ревидира за да ги вклучи сите лица со право на глас во избирачките списоци, без оглед на важноста на нивните документи за лична идентификација.
Во согласност со меѓународните обврски, ограничувањата на правото на глас врз основа на деловната неспособност треба да се отстранат, додека треба да се обезбедат неопходните механизми за поддршка за да се оствари правото на глас.
Сите случаи и наводи на притисок, застрашување, купување гласови и злоупотреба на административните ресурси треба темелно, делотворно и навремено да се истражат и гонат од властите.
Треба да постои граѓанско образование насочено кон намалување на коруптивните активности во изборните кампањи, со инпут од соодветните органи.
Законското  барање  МРТ  да  обезбеди  егзактни  временски  износи  во  секои  вести, посветени на покривањето на активностите од кампањите на партиите треба да се замени со поопшто барање да се даде правичен пристап и информативно покривање на помалите  партии  и  независните  кандидати,  како  и  да  се  зачува  балансот  меѓу принципот  на  еднакви  можности  меѓу  кандидатите,  плурализмот  на  гледишта  и новинарската слобода.
Сите одлуки и (не)постапување на ОИК и ДИК треба да се предмет на навремено и делотворно судско постапување.
Гласачите и граѓанските набљудувачи треба да имаат право да поднесат секаков тип на приговори поврзани со изборите, вклучително и против резултатите.
За да се обезбеди транспарентноста и довербата во изборниот процес, сите постојни протоколи за резултатите, вклучувајќи ги и оние коригирани подоцна во процесот треба да се вчитаат онлајн.
Треба да се пропише подробна процедура за корекција на протоколите за резултатите во ОИК.
ДРУГИ ПРЕПОРАКИ
ИЗБОРНА АДМИНИСТРАЦИЈА
Членовите на ДИК треба да се придржуваат кон законското барање за непристрасност и  воспоставените  процедури  и  да  ги  почитуваат  проектните  задачи  поставени  за членовите и секретаријатот на ДИК.
За да се обезбеди дека ОИК и членовите на ИО поседуваат соодветно професионално искуство,  односно  да  се  намали  перцепцијата  за  пристрасност  во  изборната администрација, процеост на нивна селекција треба да се направи потранспарентен, со објавување  на  листата  на  потенцијалните  членови  на  ОИК  и  на  ИО,  отворајќи  ја компјутерската  програма  за  верификација  од  трета  страна  и  за  олеснување  на набљудување на процесот.
За да се подобри капацитетот на ОИК и ИО и да се обезбеди доследно спроведување на изборите,  ДИК  треба  да  обезбеди  навремена  и  унифицирана  обука,  особено  за пополнување на протоколите за резултатите.
Општините  треба  да  обезбедат  соодветно  и  навремено  финансиско  и  оперативно планирање, обезбедувајќи ги за ОИК неопходните ресурси доста пред изборите.
Покрај ова,  релевантните  органи  треба  да  обезбедат  дека  средствата  за  сите  општини, вклучувајќи ги и оние со блокирани сметки, ќе се префрлат на време.
Со цел да се зајакне делотворното остварување на правото на глас, ДИК треба да разработи  и  спроведе  сеопфатна  програма  за  граѓанска  едукација  и  едукација  за гласачите  на  национално  ниво,  вклучувајќи  и  за  гласачите  со  различни  видови попречености.
РЕГИСТРАЦИЈА НА ГЛАСАЧИТЕ
Законот треба да предвиди можност сите лица со право на глас, вклучувајќи ги лицата во здравствените институции, установите за долготрајна нега и старечките домови да можат да го остварат своето право.
Треба, исто така, да се размисли за ревидирање на прописите за правото да се гласа дома, за да се зголеми учеството.
За  да  се  подобри  точноста  на  избирачкиот  список  и  да  се  олесни  учеството  на гласачите, треба да се размисли за ажурирање на избирачките списоци меѓу круговите.
Треба да се размисли и за продолжување на периодот за увид во избирачките списоци, а и рокот да се приближи повеќе кон изборниот ден.
За да се гарантира дека лицата со право на глас кои се наоѓаат во пенитенцијарните институции  можат  да  го  остварат  своето  право  да  гласаат,  органите  надлежни  за составување на списоците со гласачи во овие институции треба да се погрижат сите лица со право на глас да се вклучени во избирачкиот список и да имаат можност да ги обноват истечените лични документи.
РЕГИСТРАЦИЈА НА КАНДИДАТИТЕ
Треба да се размисли за стандардизирање на потребниот број потписи за независните кандидати  на  најмногу  еден  процент  од  регистрираните  гласачи,  во  согласност  со меѓународната добра практика.
Покрај ова, како што е претходно препорачано, треба да се размисли за обезбедување алтернативни методи за прибирање потписи, со цел да се намали потенцијалот за заплашување.
ИЗ  може  да  се  ревидира  за  да забрани  коалициите и  листите  поднесени  од  група гласачи да го користат истото име или лого како регистрирана партија и да се регулира повлекувањето на кандидатите.
Политички партии треба да ги почитуваат барањата за родова квота изложени во ИЗ; додека  ДИК  и  ОИК  треба  строго  да  ги  применуваат  законите.
Одобрувањето  на листите треба да биде предмет на судска ревизија.
ИЗБОРНА КАМПАЊА
ИЗ треба да им гарантира на независните кандидати услови за водење кампањи на правична основа со другите кандидати.
Како што е претходно препорачно, властите треба да покажат поголема политичка волја за да обезбедат доволна одделеност меѓу државата и партијата.
Се  препорачува  политичките  партии  и  релевантните  институции  да  преземат иницијативи да го поттикнат учеството на жени во изборниот процес, и во политичкото донесување одлуки.
ФИНАНСИРАЊЕ НА КАМПАЊИТЕ
ИЗ  треба  да  бара  прелиминарните  извештаи  за  финансирање  на  кампањите  да  се поднесуваат  електронски  и  да  дефинира  соодветни  казни  за  доцнење  или неподнесување.
Образецот треба да содржи расчленување на трошоците по општина и да  бара  пријавување  на  сторените  трошоци.
Покрај  ова,  законот  треба  да  бара објавување на прелиминарните и финалните извештаи на денот на поднесување.
ДЗР треба да се задолжи да спроведе ревизија на прелиминарните извештаи, и да ги објави своите наоди и да ги проследи евентуалните повреди до надлежните органи пред денот на изборите.
Крајниот рок за поднесување на завршните извештаи треба да биде во рок од 30 дена по изборите.
Законот треба да го утврди делокругот на ревизии за да се обезбеди сеопфатна ревизија против можните незаконитости, а на ДЗР да ѝ се дадат неопходните истражни овластувања.
Треба да се наметнат воспоставените казни за сите прекршувања.
МЕДИУМИ
За натаму да се заштити улогата на ААВМУ, нејзините членови треба да се именуваат на начин што обезбедува нејзина независност од политички влијанија.
МРТ  треба  да  ја  зајакне  својата  улога  како  јавен  радиодифузен  сервис  преку подобрување на квалитетот на програмите.
Таа треба да промовира плурализам, да обезбеди  широк  спектар  на  политички  гледишта,  да  го  професионализира новинарството,  да  емитува  програми  за  едукација  за  гласачите  и  да  го  зголеми политичкото  учество  на  жените  преку  обезбедување  на  поголемо  информативно покривање за нив.
ПРИГОВОРИ И ЖАЛБИ
Треба да се размисли за децентрализација на процесот на приговори, а капацитетот на ОИК за постапување по приговорите треба да се зајакне.
Функционирањето на ДИК за правни  прашања  треба  да  се  зајакне  преку  поделотворно  користење  на  нејзиниот правен сектор.
Роковите за поднесување и постапување по приговорите треба да се во согласност со меѓународната добра практика.
Истражните и извршни овластувања на ДКСК и соработката со органите на прогонот во изборните предмети треба да се зајакнат.
Државните институции треба целосно да го  почитуваат  авторитетот  на  ДКСК.
Основањето  регионални  канцеларии  или присуство на ДКСК, особено во тек на изборните периоди може да придонесе кон справување  со  секоја  евентуална  корупција  поврзана  со  изборите.
Покрај  ова, конкретен  рок  за  решавање  по  приговорите  ќе  обезбеди  навремено  и  делотворно постапување.
Одредбите за поништување на резултатите од избирачкото место треба да се изменат за да предвидат поништување само кога нарушувањата може да се одразат на севкупните резултати.
Законот  треба  да  пропише  јасни  и  разумни  правила  за  докази  во приговорите, а тие треба да се применуваат објективно и доследно.
Членовите на ДИК и судиите на управниот суд треба да решаваат за приговорите со целосна  непристрасност,  строго  применувајќи  го  законот  и  гарантираниот  процес.
Техничкиот  пристап  кон  приговорите  треба  да  се  одбегнува.
За  да  се  зголеми транспарентноста,  треба  да  се  гарантираат  јавни  судски  седници за  сите  предмети поврзани со изборите.
НАЦИОНАЛНИ МАЛЦИНСТВА
Треба да се преземат дополнителни мерки за да се олесни учеството на малцинствата во  јавните  работи  и  изборите.
Во  согласност  со  барањето  на  ИЗ  за  правична претставеност  на  малцинствата  во  органите  што  ги  менаџираат  изборите,  малите заедници треба да се подобро претставени во изборната администрација, и на ниво на ДИК и во ОИК.
Медиумите треба да обезбедат поправичен простор за политичките партии што ги претставуваат помалите заедници.
Кампањите за едукација на гласачите и за подигање на свеста, вклучително за правото да се гласа без страв од одмазда, треба да ги таргетираат малцинските заедници, а можеби и да се водат на нивните јазици.
ГЛАСАЊЕ, ПРЕБРОЈУВАЊЕ И СУМИРАЊЕ
За да се охрабри еднаквото учество на лицата со попреченост во изборите, изборната администрација треба да преземе дополнителни мерки за да ја подобри достапноста на избирачките места.
Иако правната рамка недоволно ги покрива сите аспекти, референдумот од 30 септември беше администриран непристрасно, а темелните слободи беа почитувани низ целата кампања.
Изборната администрација беше колегијална и ги запазуваше роковите, но не беше секогаш целосно транспарентна во своето работење.
Отсуството на активна кампања „Против“ или организирана кампања за бојкот значеше дека медиумите имаат тешкотии во обезбедувањето балансирано покривање, но тие им пренесоа на гласачите опсежни информации и разновидни гледишта.
Денот на референдумот беше главно мирен и добро организиран, а процедурите се администрираа професионално и транспарентно.
На 30 јули, Собранието распиша консултативен референдум за одобрување на билатералниот договор со Грција, којшто предвидува уставни амандмани со кои, меѓу другото, ќе се смени името на државата.
Спроведувањето на договорот се смета за предуслов за интеграцијата во ЕУ и НАТО.
Референдумот бара од гласачите да решат „Дали сте за интеграција во ЕУ и НАТО со прифаќање на договорот меѓу Република Македонија и Република Грција?”.
До Уставниот суд беа поднесени три иницијативи што ја оспоруваа одлуката на Собранието да го одржи референдумот, како и формулацијата на прашањето, но тие иницијативи беа отфрлени.
Правната рамка за референдумот не е ниту сеопфатна, ниту усогласена.
Законот за референдум ги изложува основните правила за референдумскиот процес, но му недостигаат подробности за определени суштествени аспекти.
Обидите на Државната изборна комисија (ДИК) да ги пополни овие празнини и да разјасни други прашања преку регулатива, покренаа прашања околу нивната правна основа и делокругот на регулаторни овластувања на ДИК.
Неодамнешните амандмани на Изборниот законик воведоа времена ДИК, за период од шест месеци.
ДИК го администрираше референдумот непристрасно, и главно ги почитуваше законските рокови.
Комисијата одржуваше редовни јавни состаноци што беа водени на ефикасен и колегијален начин, но недостигаше суштествена дебата за клучни прашања.
Комисиите на пониско ниво генерално работеа на професионален начин и ја уживаа довербата на локалните засегнати страни.
ДИК спроведе кампања за информирање на гласачите која ја нагласуваше слободата на избор и на учество, наместо да поттикнува излезност.
Иако властите вложија одредени напори да обезбедат јавни информации поврзани со договорот, содржината на договорот не беше доволно објаснета.
Радиодифузните медиуми во голема мерка ја пополнија оваа празнина преку обезбедување информативни програми поврзани со договорот и референдумот, што ја подобри можноста на гласачите да направат информиран избор.
Граѓаните на возраст од најмалку 18 години имаат право на глас, освен оние што се со судска одлука прогласени за деловно неспособни.
Конечниот избирачки список броеше 1,806,336 лица со право на глас.
И покрај долготрајните структурни прашања и релевантноста на прагот на излезност за референдумот, соговорниците на ММНР не ја наведуваа точноста на избирачкиот список како голема причина за загриженост.
Референдумската кампања беше мирна и генерално активна ширум земјата, а слободите на собирање, здружување и изразување се почитуваа.
Собранието, првенствено преку владејачките партии СДСМ и ДУИ, ја предводеше кампањата „За“, која доби широка поддршка од етничките заедници, а содржеше и висок степен на ангажман на странски лидери и претставници на ЕУ, САД и НАТО.
Иако немаше активна кампања „Против“, една коалиција на граѓански здруженија и две помали политички партии се залагаа за бојкот, преку митинзи и на социјалните медиуми, често користејќи потпалувачки јазик.
Законската рамка за финансирање на референдумската кампања не содржи ограничувања на трошењето и и` недостигаат јасни барања за финансиски извештаи, процедури на ревизија и санкции.
Владата распредели околу 1.3 милиони евра на Собранието, за да ги потроши на реклами во медиумите, што опозицијата го одби; оттука, се трошеше само делот на јавните средства наменет за кампањата „За“.
Немаше сеопфатно барање за пријавување на финансирањето на кампањите, што ја поткопа транспарентноста.
Медиумите им понудија на граѓаните големо количество информации поврзани со референдумот.
Рекламите поврзани со референдумот редовно се емитуваа на приватните медиуми.
Јавните медиуми не беа обврзани да обезбедат бесплатно медиумско време.
Имајќи предвид дека немаше активна кампања „Против“, а во комбинација со кампањата „Бојкотирам“ водена првенствено на социјалните медиуми, гледиштата изразени од кампањата „За“ јасно доминираа кај сите радиодифузери.
Повеќето мониторирани телевизиски канали организираа специјални програми што обезбедуваа разновидни информации за поширокиот контекст на референдумот.
Законската рамка предвиде набљудување на референдумот од страна на меѓународни и граѓански набљудувачи.
Предлагачот на референдумот, во овој случај Собранието, имаше право да назначи набљудувачи да ги набљудуваат избирачките места, но тоа реши да не го стори тоа.
На политичките партии не им беше дозволено да набљудуваат надвор од ова.
Гласањето на денот пред референдумот и денот на референдумот протекоа регуларно.
Процедурите на избирачките места беа администрирани професионално и транспарентно, без поголеми неправилности.
Во голем број случаи, акредитираните граѓански набљудувачи не умееја да се идентификуваат себеси и се чини дека беа поврзани со политички партии.
Пристапувањето на земјата кон Европската Унија (ЕУ) и Северноатланскиот пакт (НАТО) историски беше попречено поради немањето консензус меѓу земјите-членки на овие организации во поглед на името на земјата.
На 17 јуни 2018, по една година преговори под закрила на Обединетите Нации, земјата потпиша билатерален договор со Грција.
Договорот предвидуваше уставни амандмани што вклучуваат и промена на уставното име на земјата во „Република Северна Македонија.”
Спроведувањето на договорот се смета за предуслов за интеграција во ЕУ и НАТО.
Одлуката да се одржи консултативен референдум за одобрување на договорот беше изгласана во Собранието на 30 јули, без да се постигне консензус со опозицијата околу консултативната природа на референдумот и без да се одлучи за формулацијата на прашањето.
По референдумот, уставните амандмани и натаму ќе треба да се изгласаат во Собранието со двотретинско мнозинство, до крајот на 2018.
Откако амандманите ќе се донесат, Договорот потоа ќе треба да се усвои во парламентот на Грција.
Референдумот е првенствено регулиран со Уставот од 1991 (со последни амандмани во 2011) и Законот за референдум и други облици на непосредно изјаснување на граѓаните, од 2005 година (Законот за референдум).
Законската рамка не е ниту сеопфатна, ниту усогласена.
Законот за референдум ги пропишува основните правила за референдумскиот процес, но му недостигаат подробности за некои суштествени аспекти.
Законот за референдум пропишува дека Изборниот законик од 2006 година се применува за она што не е уредено поинаку.
ДИК издаде регулатива што ги примени одредбите од Изборниот законик на референдумот, што се однесува на изборната администрација и на регистрацијата на гласачите, но не и на финансирањето и на водењето кампања.
Исклучувањето на овие области од законската рамка доведе до извесна конфузија кај засегнатите страни, во поглед на важечките правила, и ја намали правната сигурност.
Обидите на ДИК да ги пополни овие празнини и да ги разјасни другите прашања преку нова регулатива покренаа прашања околу нивната правна основа и делокругот на регулаторни овластувања на ДИК.
Законот за референдум бара прашањата за кои се одлучува да се „прецизно формулирани и недвосмислени, за граѓаните да можат да одговорат „За“ или „Против“.
Прашањето на гласачкото ливче беше: „Дали сте за членство во ЕУ и НАТО со прифаќање на договорот меѓу Република Македонија и Република Грција?” Некои од соговорниците на ММНР набележаа дека сложената природа на прашањето, немањето експлицитна референција кон промената на уставното име на земјата и други имплицитни уставни амандмани можат да ги заведат граѓаните.
Други засегнати страни тврдеа дека има директна врска меѓу различните делови на прашањето, за што сведочат јавните изјави на функционерите на ЕУ и НАТО дека договорот е предуслов за интеграција.
На јавната седница на 19 септември, Уставниот суд дебатираше за слабостите во формулацијата на прашањето, но ја потврди уставноста на процесот (види Приговори и жалби).
Законот бара праг од мнозинство од регистрираните гласачи за референдумот да се смета за усвоен, но не кажува изрично дали тоа важи за консултативен референдум.
Имајќи ја предвид консултативната природа, владата не идентификуваше de facto критериуми, како што се прагот на излезност или процентот на гласови „За“, со кои тие би продолжиле или не би ги продолжиле со предложените уставни амандмани во Собранието, по референдумот.
Сепак, и премиерот, и министерот за надворешни работи и претседателот на Собранието посочија дека со амандманите ќе се продолжи, без оглед на излзноста, доколку мнозинството гласови се „За“.
Јавноста, вклучувајќи ги и оние што се залагаа за бојкот, нашироко го поврза прагот со успешноста на референдумот.
Различните толкувања на прагот создадоа неизвесност околу процедуралните последици од гласањето.
Референдумот го администрираше изборна администрација од три нивоа, што се состоеше од Државната изборна комисија (ДИК), 80 Општински изборни комисии (ОИК) и Изборна комисија на Град Скопје, како и 3,480 Избирачки одбори (ИО).
Дополнителни 33 ИО беа воспоставени во дипломатско-конзуларните претставништва (ДКП) за гласање надвор од земјата, а еден дополнителен ИО во ДИК, за да го администрира на гласањето на членовите на ИО распоредени во овие ДКП.
Отстапувајќи од добрите пракси, со последните амандмани на Изборниот законик од јули 2018 се воведе Привремена ДИК, со мандат од шест месеци.
Седумте члена, од кои три се жени, се предложени од парламентарните партии; четири од владејачката коалиција, вклучувајќи го и потпретседателот, а три од опозицијата, вклучувајќи го претседателот.
Изборниот законик предвидува назначување на заменик генерален секретар; сепак, оваа позиција не беше ни дефинирана, ниту пополнета.
ОИК се составени од пет члена (и заменици) кои се со мандат од пет години и се назначени по случаен избор од редот на јавните службеници.
ОИК го надзираа администрирањето на референдумот во секоја општина, ги назначуваа и обучуваа ИО, а управуваа и со други технички подготовки.
ИО се состојат од три члена (и заменици) одбрани по случаен избор од редот на јавните службеници, и беа одговорни за управување со избирачките места и спроведување на процедурите на гласање и пребројување.
За референдумот ИО не вклучуваа два времени члена, предложени од партиите, како што е предвидено во Изборниот законик за изборите.
И покрај некои доцни промени во составот на ОИК и ИО, барањето за балансирана етничка и родова застапеност во избирачките комисии беше главно почитувано.
ДИК го администрираше референдумот непристрасно и генерално ги запази законските рокови.
Комисијата одржуваше редовни јавни состаноци што беа водени ефикасно и колегијално.
Сепак, на јавните седници недостигаше суштествена дебата, а одлуките се усвојуваа едногласно, по претходни работни средби што не беа отворени за јавноста, ниту за набљудувачите.
Иако ДИК ги објави повеќето свои одлуки и клучните информации на својот веб-сајт, не беа објавени сите одлуки, што не е во согласност со интерниот деловник на ДИК.
Покрај ова, сите одлуки за тендерските постапки за избор на добавувачи беа донесувани на затворени состаноци на комисијата за набавки на ДИК.
Комисиите на пониско ниво генерално работеа професионално и уживаа доверба на локалните чинители.
Сепак, иако седниците на повеќето ОИК беа јавни, во неколку случаи тие не беа најавени однапред, што го отежна набљудувањето.
Извесен број ОИК ја информираа Мисијата на ОДИХР за набљудување на референдумот за неисплатени надоместоци од 2016 и 2017, а многу од нив се жалеа дека распределбата на средства не ги земала предвид бројот на избирачките места или растојанието меѓу нив, во секоја од општините.
ДИК спроведе каскадни обуки за изборните комисии на пониско ниво, употребувајќи презентации, прирачници и видеа.
Обуките за ОИК набљудувани од Мисијата на ОДИХР за набљудување на референдумот беа добро организирани, интерактивни и водени и на македонски и на албански јазик, кога беше потребно.
Сепак, ДИК доцнеше со спроведувањето на обуките за ОИК и реши да ги спои со обуката за обучувачи.
Обуките на ИО набљудувани од Мисијата на ОДИХР за набљудување на референдумот беа понеорганизирани и со понизок квалитет.
Прирачниците за обука беа достапни само за обуката на членовите на ИО.
Позитивно е што во согласност со претходните препораки на ОДИХР, ДИК спроведе кампања за информирање на гласачите, вклучувајќи и телевизиски и онлајн содржини, од кои голем дел се обраќаа на помладите гласачи.
Материјалот се фокусираше на процедурите на денот на референдумот и како да се лоцираат избирачките места, а ја нагласуваше слободата на изборот и учеството, поскоро отколку да поттикнува на излезност.
Властите вложија извесни напори да обезбедат информации поврзани со договорот.
Сепак, суштината на договорот и нејзините потенцијални ефекти беа објаснети недоволно или предоцна во кампањата.
Радиодифузните медиуми во голема мерка ја пополнија оваа празнина со обезбедување информативни програми поврзани со Договорот и со референдумот, што ја подобри способноста на гласачите да направат информиран избор (види го делот Медиуми).
Граѓаните на возраст од најмалку 18 години имаат право да гласаат, освен оние кои се со судска одлука прогласени за деловно неспособни.
Лишувањето од правото на глас врз основа на менталната или интелектуалната попреченост е во спротивност со меѓународните стандарди.
Согласно со Изборниот законик, единствено лицата со регистрирана адреса и валидна лична карта или биометриски пасош се вклучени во избирачкиот список.
Постапувајќи по претходна препорака на ОДИХР, властите покренаа операција на обнова на истечените документи на лицата кои отслужуваат затворска казна.
Регистрацијата на гласачите е пасивна за гласањето во земјата.
Избирачките списоци ги составува ДИК врз основа на податоците од различните регистри на граѓаните и на населението.
Во тек на јавниот увид што се одржа од 9 до 23 август, вкупно 5,641 гласачи дојдоа лично да си ги проверат личните информации, што резултираше со 94 нови записи, 295 бришења и 74 корекции.
ДИК го заклучи избирачкиот список на 7 септември, а конечниот список содржеше 1,806,336 лица со право на глас.
Министерството за надворешни работи ја информираше ДИК дека 2,694 гласачи активно се регистрирале за гласање надвор од земјата.
Сите соговорници на ММНР наведоа/ дека долготрајните проблематични прашања во врска со точноста на избирачките списоци и структурните недостатоци идентификувани во претходните извештаи на ОДИХР и PACE остануваат нетретирани.
Сепак, и покрај релевантноста на прагот на излезност за референдумот, соговорниците не ја наведуваа точноста на избирачкиот список како голема причина за загриженост.
Иако официјалниот период на кампања започна на 30 јули, датумот на распишување на референдумот); повеќето засегнати страни ги интензивираа своите активности по 10 септември.
Кампањата заврши 48 часа пред денот на референдумот и беше главно активна и мирна ширум земјата.
Немаше ограничувања на фундаменталните права поврзани со кампањата, вклучувајќи ја слободата на собирање, здружување и изразување.
Собранието, како овластен предлагач на референдумот, ја предводеше кампањата „За“, што беше видлива ширум земјата и се фокусираше на придобивките од членството во ЕУ и НАТО, особено за помладата генерација.
Владејачката партија, Социјалдемократскиот сојуз на Македонија (СДСМ), се здружи со над 100 организации од граѓанското општество за да се залага за гласање „За“, со пораката „Излези за Европска Македонија“.
Материјалите за кампањата опфаќаа дистрибуција на постери, брошури, билборди, посети врата до врата, како и митинзи и трибини.
Кампањата, исто така, се потпираше на платформите на социјалните медиуми за да ги надополни своите активности.
За разлика од Изборниот законик, Законот за референдум не ја регулира вклученоста на јавни и странски функционери во кампањата.
Премиерот, министрите и пратениците активно учествуваа во кампањата „За“, а на локалните настани од кампањата често им се придружуваа и градоначалниците.
Кампањата, исто така, содржеше висок степен на меѓународен ангажман, со странски лидери и претставници на ЕУ, САД и НАТО кои го посетуваа Скопје за да го промовираат билатералниот договор и да ја поттикнат излезноста.
Речиси сите овие официјални претставници го категоризираа договорот како „историски“, а неговото одобрување како предуслов за членство во ЕУ и НАТО, при што некои од нив експлицитно го поддржаа гласот „За“.
Делегацијата на Европската Унија спроведуваше активности за комуникација со граѓаните, под слоганот „Замисли иднина заедно.“
Голем број од соговорниците на ММНР опишаа дека не се прави разлика меѓу меѓународните активности и националната кампања „За“, која со тоа беше надополнета.
И покрај фактот што соговорниците на ММНР од заедниците и партиите на етничките малцинства потврдија дека се во полза на референдумот и ќе ги поттикнат своите следбеници да гласаат „За“, кампањата остана доста тивка во овие заедници.
Повеќето партии на етничките Албанци и Роми водеа одделна кампања, со пораки што ги таргетираа нивните заедници.
најголемата од нив, Демократската унија за интеграција (ДУИ), повремено се координираше со активностите на СДСМ.
Главната опозициска партија, Внатрешната македонска револуционерна организација – Демократска партија за македонско национално единство (ВМРО-ДПМНЕ), го осуди договорот со Грција како „капитулација“ и закана за идентитетот и историјата.
Сепак, партијата не зазеде официјален став за референдумот, а претседателот на партијата на 11 септември објави дека граѓаните треба „да постапат според својата совест“.
Неколку сегашни и поранешни функционери на ВМРО-ДПМНЕ го критикуваа ставот на раководството на партијата, при што некои јавно го поддржуваа референдумското прашање и поттикнуваа излезност, а други посочуваа дека имаат намера да гласаат против.
Иако партијата не водеше официјална кампања поврзана со референдумот, таа водеше постојана анти-владина кампања, која опфати и протестни маршови и содржини на социјалните медиуми со критики на владините политики, истовремено осудувајќи го договорот со Грција.
Иако немаше органзирана кампања “Против“, 72 граѓански здруженија и две вонпарламентарни политички партии, Обединета Македонија и Глас за Македонија се залагаа за бојкот за да спречат референдумот да го достигне прагот на излезност од 50 проценти.
Кампањата за бојкот беше активна преку митинзи и на социјалните медиуми, со националистичка реторика што често беше потпалувачка.
Имаше случаи на дезинформации, од кои некои наводно финансирани од странски актери, но тие не беа пренесени од традиционалните радиодифузни медиуми и нивниот опфат остана ограничен на просторот онлајн.
Претседателот, кој претходно одби да ја потпише ратификацијата на договорот во Собранието, објави дека нема да гласа на референдумот.
Некои од соговорниците на ОДИХР дадоа наводи за притисоци вршени врз државните службеници и наставниците за да гласаат, иако не беа дадени конкретни докази за поткрепа на тие наводи.
До локалното јавно обвинителство беше поднесена пријава во врска со наводна повреда на Кривичниот законик во тек на едно од јавните обраќања на премиерот во тек на кампањата.
Партиите и другите учесници ги самофинансираа своите кампањи преку приватни донации.
Иако законската рамка не предвидува јавно финансирање на референдумот, владата распредели 80 милиони денари (околу 1.3 милиони евра) на Собранието, како овластен предлагач, за да ги потроши на медиумско рекламирање во тек на референдумската кампања.
Координативната комисија во рамки на Собранието отвори наменска банкарска сметка за ова јавно финансирање и изврши директни исплати на телевизиските и радио-станиците, за медиумското време.
ВМРО-ДПМНЕ ја критикуваше одлуката да се распределат јавни средства и го одби својот дел од финансирањето, велејќи дека ваквото користење на јавните средства не е во интерес на граѓаните.
Како резултат на ова, јавните средства се трошеа само во полза на кампањата „За“.
Неколку мали партии и организации од граѓанското општество исто така приговараа на користењето владини средства.
Законската рамка за финансирање на референдумската кампања не содржи ограничувања на трошењето, а недостигаат и јасни барања за обелоденување, процедури за ревизија и санкции.
Регулативата на ДИК бара само Собранието, како овластен предлагач, да поднесе извештај за финансирањето на кампањата, за тоа како ги користело јавните средства, во рок од 30 дена од референдумот.
За разлика од изборите, од политичките партии и другите чинители не се бара да поднесат сметка за нивните расходи или донациите за референдумската кампања.
Ограничената регулатива и нетранспарентноста на финансирањето на кампањата не е во согласност со меѓународните стандарди.
Повеќето новинари со кои се сретна Мисијата на ОДИХР за набљудување на референдумот наведоа подобрена работна клима и намален политички притисок последниве години.
Иако медиумските куќи и натаму се во финансиски тешкотии, особено на локално ниво, голем број радиодифузери, вклучувајќи над 15 телевизиски канали со национален опфат, делуваат во земјата.
Телевизијата е првенствен извор на политички информации.
Мисијата на ОДИХР за набљудување на референдумот ги отпочна активностите за мониторинг на медиумите на 3 септември.
Во тек на периодот на мониторинг, медиумите им понудија на граѓаните опширни информации поврзани со референдумот.
Спотови од кампањата беа редовно емитувани на приватните медиуми, почнувајќи од 8 септември.
Јавните медиуми не беа обврзани да обезбедат бесплатно медиумско време.
Медиумите генерално обезбедија фер покривање.
Сепак, тоа што немаше никаква кампања “Против“, во комбинација со кампањата “Бојкот“ што се водеше првенствено на социјалните медиуми, ја усложни можноста на информативните медиуми да имаат правично покривање на обете страни на кампањата.
Како резултат на ова, кај сите радиодифузери, јасно доминираа гледиштата изразени од кампањата „За“.
Информациите поврзани со “Против“ или “Бојкот“, вклучувајќи критички гледишта за договорот или за ЕУ и НАТО, ретко надминуваа 10 проценти од медиумскиот простор наменет за прашања поврзани со референдумот, во информативните програми на секој од мониторираните телевизиски канали.
Информациите поврзани со кампањата „За“ и прилозите што презентираа гледишта наклонети или неутрални кон ЕУ и НАТО, на повеќето канали изнесуваа околу 50 проценти.
Покрај ова, сите канали посветија значаен дел од медиумското време на информации за гласачите и други подробности од референдумскиот контекст и процес.
Информациите што ги фалеа придобивките од интеграцијата во ЕУ и НАТО беа опширно презентирани во медиумите, особено во информативните програми, преку покривање на кампањските активности на владата и честите државнички посети од фунцкионери од ЕУ и НАТО.
Позитивно е што повеќето мониторирани телевизиски канали организираа специјални програми посветени на поширокиот контекст на референдумот, и претставија разновидни гледишта во врска со договорот кој беше предмет на референдумското прашање.
Регулативата усвоена од Агенцијата за аудио и аудиовизуелни и медиумски услуги (ААВМУ) повика на еднаква распределба на јавно финансираното медиумско време, со најмногу четири и половина минути по час, за секоја страна.
Сепак, повеќето медиуми кои емитуваа платени реклами не секогаш ги почитуваа овие ограничувања, распределувајќи поголем дел на кампањата „За“.
Покрај официјалната референдумска кампања, беа промовирани и спотови што ја промовираа ЕУ и нејзините придобивки, како дел од официјалната кампања на ЕУ („ЕУ за тебе”).
Организациите од граѓанското општество исто така го промовираа членството во ЕУ и НАТО во платени политички реклами.
Во отсуство на пратеници кои се залагаа за “Против“ или “Бојкот“, во медиумите беа емитувани само јавно финансираните реклами што ја промовираа кампањата „За“.
Сепак, на крајот на кампањата, вонпарламентарната партија Глас за Македонија спроведе ограничена платена јавна кампања што го промовираше бојкотирањето.
ААВМУ ги мониторираше радиодифузните медиуми од 10 септември.
На 14 септември, агенцијата даде изјава за да ги предупреди медиумите дека времето распределено за рекламите „За“ ги надминува дозволените ограничувања и ги предупреди радиодифузерите да ја почитуваат законската рамка и упатството на ААВМУ.
Според првиот извештај за мониторингот, од 25 септември, ААВМУ казни две радиодифузни куќи за непочитување на одредбите за платено рекламирање.
Законот за референдум им дава на сите гласачи право да поднесат до ДИК приговори поврзани со неправилностите во процедурите на денот на гласањето и со сумирањето, во рок од 24 часа.
Сепак, ДИК усвои регулатива за разрешување на спорови поврзани со референдумот, која ја стесни правната основа за граѓаните да поднесуваат приговори.
Според оваа регулатива, гласачите можат да поднесат приговор ако се вклучени во избирачкиот список, ако биле присутни на избирачкото место и побарале неправилноста да се внесе во записниците на односните ИО или ОИК.
Законската основа за ДИК да го ограничи поднесувањето приговори е нејасна.
На акредитираните набљудувачи им е со закон дозволено да внесуваат забелешки во записникот на ИО, но немаат право да поднесуваат приговори.
Согласно со Законот за референдум, одлуките на ДИК поврзани со процедурите на денот на гласањето и со резултатите може да се обжалат до Врховниот суд, во рок од 48 часа.
Овој механизам се разликува од Изборниот законик, според кој Управниот суд е највисока инстанца за разрешување изборни спорови.
Покрај ова, тоа што надлежноста за жалбите во врска со регистрацијата на гласачите се префрли на Врховниот суд, се чини дека нема законска основа.
ДИК прими 12 формални приговори пред денот на референдумот, за кои се решаваше на затворени седници.
Во исто време, ДИК прими различни комуникации, вклучително и за тоа дали на референдумот се применливи одредбите од Изборниот законик и Законот за финансирање на политичките партии.
Покрај ова, неколку приговори беа поднесени и до Јавниот обвинител, вклучително и за оспорување на законитоста на некои одлуки на ДИК.
Уставниот суд прими три иницијативи што ја оспоруваа одлуката на Собранието да одржи референдум, доведувајќи ги во прашање, меѓу другото, формулацијата и сложената природа на референдумското прашање, консултативната природа на референдумот, и тоа што не се објаснети уставните промени предвидени со договорот.
Овие иницијативи беа отфрлени со мнозинство гласови, со дебата за слабостите во формалностите на одлуката да се одржи референдумот и во формулацијата на прашањето, но одлучи дека тие не претставуваат неуставност.
Мнозинството наведуваше дека иако Законот за референдум бара обврзувачки референдум за приклучување на меѓународна заедница или сојуз, тековниот консултативен референдум не спречува да се свика иден референдум.
Покрај ова, беше одлучено дека референдумското прашање беше јасно, бидејќи содржаните прашања се меѓусебно поврзани.
Изборниот законик и регулативата на ДИК предвидуваат набљудување на референдумот од страна на меѓународни и граѓански набљудувачи.
Според законската рамка, само овластениот предлагач на референдумот, во овој случај – Собранието, смее да назначи специјален претставник што ќе ја набљудува работата на референдумската администрација во секој одбор и на избирачко место.
И покрај барањето од ВМРО-ДПМНЕ, Собранието не назначи никого.
Неколку политички партии се пожалија на Мисијата на ОДИХР за набљудување на референдумот дека правилата за набљудување на референдумот им го ускратиле правото да набљудуваат.
Исклучувањето на партиски набљудувачи на гласачките места, во комбинација со отсуството со членови на ИО номинирани од партиите, отстапи од севкупната транспарентност на процесот и можеби не беа конзистентни со обврските што произлегуваат од членството во ОБСЕ и меѓународната добра пракса.
ДИК акредитираше околу 493 меѓународни и 11927 граѓански набљудувачи.
Две мошне етаблирани граѓански набљудувачки организации распоредија набљудувачи набљудувачи за кампањата и за процедурите на денот на гласањето.
На денот на референдумот, МОСТ распореди 1,500 набљудувачи, вклучувајќи некои мобилни тимови, и спроведуваше паралелна активност на сумирање на резултатите,.
ЦИВИЛ – Центар за слобода распореди 250 акредитирани набљудувачи.
На крајниот рок за регистрирање, беа акредитирани уште две дополнителни органзиации, Македонската платформа против сиромаштија (МППС), со 3736 набљудувачи и Агенцијата за граѓански политики и иницијативи (ИДУЛСЈ) со 5574 набљудувачи.
Раното гласање и денот на референдумот минаа регуларно и без поголеми неправилности.
Процесот на денот на референдумот беше добро организиран и професионално администриран.
Процедурите за гласање, пребројување и сумирање беа генерално добро почитувани, а беше обезбедена и транспарентност на процесот.
Граѓанските набљудувачи беа присутни на 90 проценти од набљудуваните избирачки места и центри за сумирање.
Сепак, набљудувачите на ММНР забележаа широк распространета забуна околу идентитетот на организациите претставувани од некои од домашните набљудувачи.
(Иако немаше овластени претставници акредитирани од ДИК, на 91 избирачко место граѓанските набљудувачи или не можеа да ја идентификуваат нивната организација, или нивните должности како набљудувачи.
Во некои случаи, некои набљудувачи се претставуваа како овластени претставници на Собранието, на политичките партии или на ОИК, иако набљудувачите на ММНР утврдија дека голем број од нив биле акредитирани преку Македонската платформа против сиромаштија (МППС) или Агенцијата за граѓански политики и иницијативи (IDULSJ).
Исто така, имаше неколку инциденти на заплашување на гласачите, преку снимање на гласачите на избирачките места.
Раното гласање беше спроведено на 29 септември, за гласачите кои гласаа во своите домови, и оние што се во домашен притвор или во затвор.
Раното гласање беше набљудувано во сите 13 затвори во земјата и во 69 ИО.
Севкупно, процесот беше оценет како добар или многу добар при 92 проценти од набљудувањата.
Сепак, во два затвори и во пет ИО процесот беше оценет негативно.
Тајноста на гласот не беше обезбедена во 5 набљудувања.
Граѓанските набљудувачи беа присутни при 45 проценти од набљудувањата.
На денот на референдумот, ММНР го оцени отворањето како добро или многу добро кај 72 од 75 набљудувања.
Иако беа следени повеќето процедури, во 15 случаи набљудувачите забележаа дека гласачката кутија не беше покажана на набљудувачите пред да се запечати, а во 13 сучаи протоколот за отворање не беше пополнет пред да се отвори гласачкото место.
Набљудувачите на ММНР беа во можност да го набљудуваат процесот на гласање без ограничувања, а нивната оценка беше позитивна во 98 проценти од случаите.
Гласачките процедури се следеа, а процесот беше транспарентен. Нема поголеми неправилности.
Со две третини од набљудуваните ИО претседаваше жена.
За да се олесни остварувањето на гласачките права на лицата со оштетен вид, тактилна рамка со Брајово писмо беше на располагање на 94 проценти од набљудуваните избирачки места.
При 13 проценти од набљудувањата, на некои гласачи им беше одречено правото да гласаат, зашто не биле на избирачкиот список или не поседувале важечки лични документи.
Иако над половината од набљудуваните гласачки места не беа независно достапни, распоредот во просториите на избирачките места генерално беше соодветен за лицата со попреченост.
ММНР го набљудуваше процесот на пребројување на 80 гласачки места.
Иако оценката беше позитивна, набљудувачите на ММНР забележаа дека не сите процедури беа спроведени целосно, или според пропишаниот редослед.
На пример, проверката на бројот на потписите во избирачкиот список во однос на бројот на неискористени гласачки ливчиња не беше завршена пред отворањето на гласачката кутија во 40 проценти од случаите.
Во пребројувањето учествуваа и лица што не биле членови на ИО, главно граѓански набљудувачи, во 12 проценти од набљудувањата.
На 47 избирачки места, гласачки ливчиња беа поништени бидејќи биле означени со друга ознака, а не со круг, иако намерата на гласачот била јасна.
Севкупната оценка на процесот на сумирање во сите 68 набљудувани ОИК беше позитивна, со процедури главно почитувани на транспарентен начин.
Претседавачот на ИО беше придружуван од набљудувач, кој се претстави како партиски претставник, кога ги пренесуваше изборните материјали до ОИК во 22 случаи.
Корекциите во протоколот за резултатите не се правеа доследно во една или друга ОИК; зашто некои спроведуваа пребројувања одново, а други го разрешуваа несовпаѓањето со менување на протоколите, без пребројување одново.
На денот на референдумот ДИК прими околу 40 приговори поднесени од граѓани кои не можеле да ги најдат своите имиња на избирачките списоци.
ДИК ги одби сите приговори, велејќи дека крајниот рок за внесување записи во избирачкиот список е истечен.
Како позитивен чекор, за разлика од поплаките пред денот на референдумот, одлуките на ДИК за приговорите од референдумскиот ден беа вчитани во електронскиот систем за управување со поплаките, што придонесе кон транспарентноста на процесот.
Сепак, ДИК и натаму ги насочуваше гласачите да се жалат на нејзините одлуки до Врховниот суд, со тоа загрозувајќи го нивното право на правен лек.
Скопје, 1 октомври 2018 – Оваа изјава за прелиминарни наоди и заклучоци е резултат на заеднички потфат што ги опфати Канцеларијата на ОБСЕ за демократски институции и човекови права (ОДИХР) и Парламентарното собрание на Советот на Европа (PACE).
Се изврши проценка дали референдумот ги исполни обврските што произлегуваат од членството во ОБСЕ, во Советот на Европа, како и други меѓународни обврски и стандарди, како и националното законодавство.
Обете институции вклучени во оваа Меѓународна мисија за набљудување на референдумот (ММНР) ја одобрија Декларацијата од 2005 за принципите за меѓународните набљудувачи на избори.
Амбасадорот Јан Петерсен е шеф на Мисијата на ОДИХР за набљудување на референдумот, распоредена од 26 август.
Г-дин Штефан Шенах ја предводеше делегацијата на PACE.
Оваа изјава за прелиминарни наоди и заклучоци се дава пред завршувањето на референдумскиот процес.
Завршната оценка на референдумот ќе зависи, делумно, од спроведувањето на преостанатите фази на процесот, вклучувајќи го објавувањето на резултатите и постапувањето по можните приговори или жалби после денот на референдумот.
ОДИХР ќе издаде сеопфатен завршен извештај, вклучувајќи и препораки за можните подобрувања, околу осум седници по завршувањето на референдумскиот процес.
PACE ќе го презентира својот извештај на својот Постојан комитет на Бирото на PACE во Хелсинки, на 22 ноември 2018.
Мисијата на ОДИХР за набљудување на референдумот опфаќаше 13 експерти во главниот град и 20 долгорочни набљудувачи распоредени ширум земјата.
На денот на референдумот беа распоредени 206 набљудувачи од 35 земји, вклучувајќи 198 долгорочни и кусорочни набљудувачи распоредени од ОДИХР, како и осумчлена делегација на PACE.
Отворањето се набљудуваше на 77, а гласањето се набљудуваше на 896 гласачки места ширум земјата.
Пребројувањето се набљудуваше на 81 избирачки места, а сумирањето во 73 ОИК.
ММНР сака да им заблагодари на властите за нивната покана да го набљудува, како и на Државната изборна комисија за нејзината помош.
ММНР, исто така, ја изразува својата благодарност до другите институции, политички партии, медиуми и организации од граѓанското општество, како и на претставниците на меѓународната заедница за нивната соработка.