<<<<<<< HEAD
=======
ISH-REPUBLIKA JUGOSLLAVE E MAQEDONISË
ZGJEDHJET KOMUNALE
15 tetor dhe 29 tetor 2017
Raporti përfundimtar i Misionit për vëzhgimin e zgjedhjeve të OSBE/ODIHR-it
PËRMBLEDHJE
Në përgjigje të ftesës zyrtare nga Ministria për Punë të Jashtme për t’i vëzhguar zgjedhjet lokale të datës 15 tetor të vitit 2017, Zyra e OSBE-së për institucione demokratike dhe të drejtat e njeriut (OSBE/ODIHR) më 13 shtator e krijoi Misionin për vëzhgimin e zgjedhjeve (MVZ).
Misioni  mbeti në vend për ta ndjekur rrethin e dytë të zgjedhjeve më 29 tetor.
Misioni vlerësoi se a u  zhvilluan zgjedhjet në përputhje me angazhimet e OSBE-së, obligimet dhe standardet e tjera  ndërkombëtare  për  zgjedhje  demokratike  dhe  legjislacionin  e  vendit.
Për  rrethin  e  parë  të  zgjedhjeve më 15 tetor, MVZ-së së OSBE/ODIHR-it iu bashkua edhe një delegacion i Kongresit  të autoriteteve lokale dhe rajonale të Këshillit të Evropës për ta formuar Misionin ndërkombëtar  për vëzhgimin e zgjedhjeve (MNVZ).
Çdo institucion i përfshirë në këtë MNVZ e ka miratuar  Deklaratën e parimeve për vëzhgimin ndërkombëtar të zgjedhjeve të vitit 2005.
Deklarata për gjetjet dhe përfundimet paraprake e lëshuar nga MNVZ-ja pas rrethit të parë nxori  përfundimin se zgjedhjet lokale “kontribuan për përforcimin e besimit në procesin demokratik.
Zgjedhjet u mbajtën në një ambient konkurrues, ku kandidatët, në përgjithësi, kishin mundësi të  bëjnë fushatë pa kufizime dhe ku liritë themelore, në përgjithësi, u respektuan.
Megjithatë, gjatë  periudhës parazgjedhore kishte pretendime të besueshme për blerje të votave, presion mbi votuesit  dhe pati raste të izoluara të dhunës.
Në përgjithësi, mediat e monitoruara ofruan mbulim të  paanshëm  të  garuesve  dhe  e  lehtësuan  mundësinë  për  debat  politik.
Përkundër  sfidave  organizative, administrata zgjedhore, në përgjithësi, siguroi që votuesit ta kenë mundësinë për ta  ushtruar të drejtën e tyre të votës”.
Deklarata për gjetjet dhe përfundimet paraprake e lëshuar nga MVZ-ja e OSBE/ODHIR-it pas  rrethit të dytë nxori përfundimin se “zgjedhjet për kryetarë të komunave ishin konkurrente dhe  respektimi i lirive themelore kontribuoi për mbajtjen e zgjedhjeve demokratike.
Fushata ishte e  shkurtër  dhe  e  qetë,  me  ç’rast  partitë  garuan  për  të  fituar  mbështetje  jashtë  bazave  të  tyre  tradicionale, edhe pse herë pas here përdorën retorikë agresive.
U raportuan raste të izoluara të  keqpërdorimit të burimeve administrative dhe të blerjes së votave.
Mediat vazhduan të ofrojnë  mbulim të balancuar të garuesve, mirëpo kjo u zbeh nga video-klipet negative të fushatës.
Dita e  zgjedhjeve, në përgjithësi, u menaxhua në mënyrë profesionale, edhe pse puna e anëtarëve të  Këshillave zgjedhorë gjatë numërimit të votave ka mundur të përmirësohet”.
Korniza ligjore i garanton të drejtat dhe liritë themelore dhe në përgjithësi ofron një bazë të mirë  për  mbajtjen  e  zgjedhjeve  demokratike.
Edhe  pse  me  ndryshimet  e  bëra  në  vitet  në  Kodin  zgjedhor (KZ) u trajtuan një numër i rekomandimeve të mëparshme të OSBE/ODIHR-it dhe të  Këshillit  të  Evropës,  megjithatë  kanë  mbetur  disa  mangësi,  duke  përfshirë  kufizimet  e  panevojshme për regjistrimin e kandidatëve të pavarur, të drejtat e kufizuara për mjete juridike  dhe dispozitat e pamjaftueshme për rrethin e dytë.
Poashtu, ndryshimi i vonshëm i KZ-së, që  kishte të bëjë me ndryshimin e përbërjes së Komisionit Shtetëror Zgjedhor (KSHZ), e sfiduan  stabilitetin e procesit zgjedhor, që është në kundërshtim me praktikën e mirë ndërkombëtare.
KSHZ-ja arriti t’i administrojë të dyja rrethet zgjedhore, mirëpo funksionoi e ndarë sipas vijave  partiake.
Mosmarrëveshjet e saj të brendshme rezultuan me tejkalim të afateve kohore dhe disa nga vendimet e saj ishin në kundërshtim me ligjin.
KSHZ-ja nuk e planifikoi në mënyrë adekuate  rrethin e dytë të zgjedhjeve, nuk arriti të zbatojë program gjithëpërfshirës për edukimin e votuesve  dhe në përgjithësi, kishte mungesë të transparencës së mirëfilltë.
Në përgjithësi, komisionet e  nivelit të mesëm i kryen detyrat e tyre në mënyrë efektive dhe disa prej tyre ndërmorën masa  plotësuese për ta përmirësuar transparencën dhe besimin e palëve të interesuara në administrimin  e zgjedhjeve.
Pozitivisht, u ndërmorën disa hapa për ta lehtësuar të drejtën e votës për personat me pengesa.
Për këto zgjedhje ishin regjistruar rreth 1.8 milionë votues.
Gjatë verifikimit onlajn dhe personal të listave zgjedhore u kërkua vetëm një numër i vogël i ndryshimeve, që ishte shenjë e besimit të shtuar në saktësinë e listës.
Megjithatë, votuesit, të cilëve u kishte kaluar ose do t’u kalonte afati i vlefshmërisë  së  dokumenteve  para  zgjedhjeve,  ishin  hequr  nga  lista,  dhe  me  këtë  u  ishte pamundësuar e drejta e votës.
Kjo poashtu vlente edhe për të burgosurit të cilët nuk kishin mundësi t’i rinovojnë dokumentet e tyre të identifikimit.
Poashtu, ligji nuk parasheh përditësim të listave ndërmjet dy rretheve zgjedhore, kështu që votuesit që i mbushën 18 vjet gjatë kësaj periudhe nuk kishin mundësi ta ushtrojnë të drejtën e tyre të votës.
Ligji poashtu e kufizon të drejtën e votës për personat që janë shpallur ligjërisht të paaftë për shkak të paaftësisë, që është në kundërshtim me obligimet ndërkombëtare.
Pas një procesi inkluziv të regjistrimit, 19 parti politike dhe koalicione, si dhe 65 grupe votuesish, paraqitën gjithsej 258 kandidatë për kryetarë të komunave dhe 370 lista me kandidatë për këshillat komunalë.
Pesë për qind e listave me kandidatë nuk i plotësuan kërkesat për kuotat e gjinive, megjithatë u regjistruan.
Votuesve iu ofruan një varg mundësish për të zgjedhur, dhe në shumë komuna pati gara të ngushta ndërmjet garuesve.
Fushata u zhvillua në një ambient ku liritë themelore për tubim dhe liri të shprehjes u respektuan në përgjithësi.
Megjithatë, kishte disa incidente të izoluara, të motivuara politikisht dhe vazhduan pretendimet e besueshme për blerje të votave dhe presion mbi votuesit.
Strategjitë për fushatat lokale u përgatitën në nivel qendror, ndërsa u ndryshuan para rrethit të dytë për t’i synuar votuesit e  papërcaktuar.
U  vërejt  keqpërdorim  i  funksioneve  të  pushtetit  lokal  dhe  i  burimeve administrative  në  disa  komuna  dhe  u  shprehën  shqetësime  kur  kryeministri  haptazi  premtoi mbështetje qeveritare për komunat me kryetarë nga radhët e koalicionit në pushtet.
Ky veprim e dëmtoi parimin e ndarjes së shtetit nga partia, që është paraparë me përkushtimet e OSBE-së.
Rregullat për financimin e fushatës që u përmirësuan gjatë viteve të fundit, në përputhje me rekomandimet  e  OSBE/ODIHR-it  dhe  Këshillit  të  Evropës,  në  përgjithësi  ofrojnë  terren  të barabartë për garë dhe një shkallë transparence.
Megjithatë kjo e fundit nuk u realizua në tërësi për shkak të mosdorëzimit në kohë të raporteve, mungesës së kërkesës ligjore për revizion të raporteve të përkohshme për financim të fushatës dhe dispozitave për zbatim të tyre, si dhe për shkak të kompetencave të kufizuara për mbikëqyrje nga Enti shtetëror për revizion (ESHR).
Kjo e zvogëloi mundësinë e votuesve për të bërë zgjedhje të informuar.
Korniza  ligjore  përcakton  mbulim  të  balancuar  dhe  të  paanshëm  të  fushatës  nga  mediat.
Transmetuesi publik u ofroi të gjithë kandidatëve minutazh për emetim falas, mirëpo shumë pak prej tyre e shfrytëzuan atë.
Dy partitë më të madhe dominuan në reklamimin me pagesë në mediat private.
Debatet televizive ishin të organizuara mirë, megjithatë jo të gjithë kandidatët e ftuar morën pjesë në to.
Efektiviteti i shqyrtimit gjyqësor të shkeljeve të bëra nga mediat u dëmtua nga gjykatat që nuk i respektuan afatet ligjore dhe që shqiptuan dënime më të ulëta se sa ato që janë paraparë me ligj.
Ish-Republika Jugosllave e Maqedonisë        Faqja: 3 Zgjedhjet lokale, 15 tetor dhe 29 tetor 2017   Raporti përfundimtar i Misionit të OSBE/ODIHR-it për vëzhgimin e zgjedhjeve  Dispozitat  për  ta  avancuar  barazinë  gjinore  nuk  u  respektuan  gjithmonë  dhe  promovimi  i pjesëmarrjes së grave në jetën publike nuk u trajtua në fushatë.
Kuota për përfaqësim gjinor prej 30 për qind u respektua në përbërjen e KSHZ-së, mirëpo nuk u zbatua në mënyrë konsekuente në nivelet më të ulëta të administratës zgjedhore.
Katërmbëdhjetë për qind e të gjitha listave u udhëhoqën nga gratë, ndërsa nga të gjithë kandidatët për kryetarë të komunave, vetëm gjashtë për qind ishin gra.
Marrëdhëniet ndëretnike luajtën rol në këto zgjedhje.
Edhe pse disa parti kërkuan vota përtej kufijve etnikë, shumica e listave me kandidatë e pasqyruan përbërjen etnike të komunës së caktuar.
U vërejt retorikë konfrontuese brenda bashkësisë së njëjtë në komunat ku partitë të cilat i takojnë koalicionit të njëjtë në nivel nacional garonin njëra me tjetrën në nivel lokal.
Një incident serioz në lidhje me zgjedhjet, që e shpalosi shkallën e lartë të polarizimit në bashkësinë rome, ndodhi në lagjen Shuto Orizare në Shkup.
Korniza ligjore nuk ofron plotësisht mjete efektive ligjore për kontestet zgjedhore, me ç’rast shumica  e  vendimeve  nuk  i  nënshtrohen  shqyrtimit  gjyqësor,  që  është  në  kundërshtim  me përkushtimet e OSBE-së.
Edhe pse kishte pretendime të shumta për praktika korruptive në lidhje me zgjedhjet anembanë  vendit,  shumë  pak  ankesa  u  parashtruan  para  organeve  kompetente.
Shumë  bashkëbisedues të MVZ-së së OSBE/ODIHR-it e potencuan mungesën e besimit në aftësinë e administratës zgjedhore dhe të gjykatave për t’i shqyrtuar rastet në mënyrë të pavarur.
Qasja  e  vëzhguesve  qytetarë  në  të  gjitha  fazat  e  procesit  zgjedhor  kontribuoi  për  të  pasur transparencë dhe ofroi vlerësim jopartiak të zgjedhjeve.
Gjithsej rreth 3.000 vëzhgues qytetarë u akredituan  për  t’i  ndjekur  procedurat  në  ditën  e  votimit.
Poashtu,  në disa  komuna  shoqëria qytetare bëri përpjekje për të mundësuar përfshirje më të madhe të personave me pengesa dhe të komuniteteve të rrezikuara në procesin zgjedhor.
Të dyja ditët e zgjedhjeve ishin të organizuara mirë dhe kaluan në mënyrë të rregullt në pjesën më të madhe të vendit.
Megjithatë, u vërejtën disa parregullsi që përsëriten, duke përfshirë votimin familjar/grupor dhe komprometimin e fshehtësisë së votës.
Parregullsitë procedurale që u vërejtën gjatë numërimit të votave e zvogëluan vlerësimin e përgjithshëm pozitiv në të dyja rrethet.
Nxjerrja e rezultateve u përmirësua në rrethin e dytë.
Poashtu, pas rrethit të dytë, publikimi i menjëhershëm onlajn i rezultateve sipas vendvotimeve e përmirësoi transparencën.
KSHZ-ja pranoi shumë ankesa ku pretendoheshin parregullsi në ditën e zgjedhjeve të cilat mund të  paraqisnin bazë për anulim.
Në të dyja rrethet zgjedhore u refuzuan të gjitha ankesat.
Rastet u vendosën  në  mbledhje  të  hapura,  ndërsa  ankesat  dhe  vendimet  u  publikuan  onlajn,  gjë  që kontribuoi për transparencë.
Megjithatë, mënyra në të cilën u trajtuan shumë ankesa e rrezikoi sundimin e ligjit dhe rregullsinë e procesit, që është në kundërshtim me përkushtimet e OSBE-së, duke i lënë rastet që kishin bazë pa mjet efektiv ligjor.
Gjykata Administrative i vërtetoi të gjitha vendimet e KSHZ-së për të cilat u parashtruan ankesa, përveç njërit.
Në  përgjithësi,  zgjedhjet  komunale  të  vitit  2017  u  perceptuan  si  një hap  i  rëndësishëm  për ndërtimin e kredibilitetit të qeverisë së re dhe kontribuan në përforcimin e besimit në procesin demokratik.
KSHZ-ja i konfirmoi rezultatet e zgjedhjeve më 14 nëntor, megjithatë ato nuk u pranuan nga i gjithë spektri politik.
Koalicioni qeveritar e mbështeti procesin, mirëpo partia kryesore opozitare refuzoi t’i pranojë rezultatet për shkak të shkeljeve të shumta të pretenduara, mirëpo të pambështetura, gjatë gjithë procesit zgjedhor.
Megjithatë, në të gjitha komunat u bë dorëzim paqësor i pushtetit.
Ky raport ofron një numër rekomandimesh për t’i mbështetur përpjekjet për t’i afruar zgjedhjet në vendin nikoqir që të jenë në përputhje me përkushtimet e OSBE-së dhe obligimet dhe standardet e tjera  ndërkombëtare  për  zgjedhje  demokratike.
Rekomandimet  prioritare  kanë  të  bëjnë  me nevojën për reforma inkluzive dhe në kohë ligjore, të drejta të barabarta të votës, transparencë dhe llogaridhënie të administratës zgjedhore, masa për të siguruar terren të barabartë në fushatë, transparencë në financimin e fushatës dhe të drejtën për mjete efektive ligjore.
OSBE/ODIHR-i është i gatshëm për t’u ndihmuar  autoriteteve që ta përmirësojnë kornizën dhe procesin zgjedhor, si dhe për të trajtuar rekomandimet që gjenden në këtë raport dhe në raportet e mëparshme.
HYRJE DHE MIRËNJOHJE
Në përgjigje të ftesës zyrtare nga Ministria për Punë të Jashtme, Zyra e OSBE-së për institucione demokratike dhe të drejtat e njeriut (OSBE/ODIHR) e krijoi Misionin për vëzhgimin e zgjedhjeve (MVZ) për t’i vëzhguar zgjedhjet lokale të 15 tetorit.
Misioni mbeti në vend për rrethin e dytë të zgjedhjeve me 29 tetor.
MVZ-ja e OSBE/ODIHR-it, e udhëhequr nga Ambasadorja Audrey Glover përfshinte 17 anëtarë të ekipit kryesor në Shkup dhe 20 vëzhgues afatgjatë të shpërndarë në mbarë vendin.
Për ditën e zgjedhjeve më 15 tetor, MVZ-së së OSBE/ODIHR-it iu bashkua delegacioni 13-anëtarësh nga Kongresi i autoriteteve lokale dhe rajonale të Këshillit të Evropës (Kongresi) nga 12 vende anëtare të Këshillit të Evropës për ta formuar Misionin ndërkombëtar për vëzhgimin e zgjedhjeve (MNVZ).
Çdo institucion i përfshirë në këtë MNVZ e ka miratuar Deklaratën e Parimeve për vëzhgimin ndërkombëtar të zgjedhjeve të vitit 2005.
Gjithsej u shpërndanë 208 vëzhgues, ndërsa vëzhguesit u siguruan nga 31 vende pjesëmarrëse të OSBE-së.
Për rrethin e dytë që u mbajt më 29 tetor , MVZ-ja e OSBE/ODIHR-it përfshinte 17 ekspertë në kryeqytet, 17 vëzhgues afatgjatë dhe 88 vëzhgues afatshkurtër të shpërndarë në mbarë vendin.
Vëzhguesit u siguruan nga 25 vende pjesëmarrëse të OSBE-së.
MVZ-ja e OSBE/ODIHR-it e vlerësoi pajtueshmërinë e procesit zgjedhor me përkushtimet e OSBE-së dhe obligimet dhe standardet e tjera ndërkombëtare për zgjedhje demokratike dhe me legjislacionin nacional.
Ky raport përfundimtar pason pas Deklaratave për gjetjet dhe përfundimet paraprake për rrethin e parë dhe të dytë, të cilat u publikuan në konferencat për shtyp në Shkup më 16 tetor dhe 30 tetor, respektivisht.
MVZ-ja  e  OSBE/ODIHR-it  dëshiron  t’i  falënderojë  autoritetet  për  ftesën  për  t’i  vëzhguar zgjedhjet dhe Komisionin Shtetëror të Zgjedhjeve (KSHZ) dhe autoritetet e tjera për ndihmën e tyre.
Ajo poashtu dëshiron t’u shprehë falënderim edhe shoqërisë civile, partive politike, mediave dhe institucioneve të tjera shtetërore, për këmbimin e pikëpamjeve të tyre me misionin, si dhe përfaqësuesve të bashkësisë ndërkombëtare për bashkëpunimin e tyre.
SFONDI DHE KONTEKSTI POLITIK
Pas zgjedhjeve të parakohshme parlamentare të vitit 2016, formimi i qeverisë u paraqit si sfidë.
Në shkurt të vitit 2017, Partia Organizata e Brendshme Revolucionare Maqedonase – Partia Demokratike për Unitet Kombëtar Maqedonas (VMRO-DPMNE), e cila fitoi numrin më të madh të deputetëve në parlament, nuk arriti marrëveshje me partnerin e saj tradicional të koalicionit, Bashkimin Demokratik për Integrim (BDI).
BDI-ja dhe partitë e tjera të shqiptarëve etnikë e mbështetën Lidhjen Social Demokratike të Maqedonisë (LSDM), mirëpo kryetari i shtetit nuk ua dha atyre mandatin për të formuar qeveri.
Kriza u përshkallëzua më 27 prill, kur pas disa përpjekjeve të pasuksesshme, një shqiptar etnik u zgjodh për kryetar të Kuvendit.
Kjo gjë shkaktoi konfrontim në Kuvend dhe rezultoi me sulm fizik ndaj deputetëve, duke përfshirë edhe ndaj anëtarëve të lartë të LSDM-së dhe të Aleancës për Shqiptarët (ASH).
Kriza politike u qetësua vetëm pasi kryetari i shtetit ia dha mandatin LSDM-së që të formojë qeveri, e cila u krijua më 31 maj, pas një vonese gjashtëmujore.
Për pasojë, zgjedhjet  lokale  u  shtynë  deri  më  15  tetor.
Në  korrik  qeveria  miratoi  reforma  ekonomike, gjyqësore dhe politike dhe një plan për t’i trajtuar shqetësimet për keqpërdorimin e burimeve administrative,  presionin  ndaj  nëpunësve  publikë,  mbulimin  jo  të  balancuar  mediatik  dhe mungesën e transparencës së administratës zgjedhore.
Aspiratat shumëvjeçare të vendit për anëtarësim në Bashkimin Evropian (BE) dhe në NATO, përqindja në vazhdimësi e lartë e papunësisë dhe niveli i lartë i emigrimit e formuan sfondin e këtyre  zgjedhjeve.
Posaçërisht,  mënyra  e  mbajtjes  së  zgjedhjeve  lokale  nga  shumica  e bashkëbiseduesve  të  MVZ-së  së  OSBE/ODIHR-it  u  perceptua  se  ka  ndikim  në  proceset  e integrimit në BE dhe NATO, që janë në zhvillim e sipër.
SISTEMI ZGJEDHOR DHE KORNIZA LIGJORE
Zgjedhjet lokale mbahen çdo katër vjet për t’i zgjedhur kryetarët e komunave dhe këshillat komunalë  në  80  komuna  dhe  në  Qytetin  e  Shkupit.
Këshilltarët  zgjidhen  me  përfaqësim proporcional nëpërmjet listave të mbyllura me kandidatë.3 Kryetarët e komunave zgjidhen sipas sistemit të shumicës në dy rrethe zgjedhore.
Në qoftë se asnjë kandidat për kryetar komune nuk fiton më shumë se 50 për qind të të gjitha votave të hedhura në rrethin e parë, mbahet rrethi i dytë pas dy javësh.
Për rrethin e parë të zgjedhjeve për kryetarë të komunave nevojitet pjesëmarrje e një të tretës së numrit të votuesve, përndryshe zgjedhjet në komunën përkatëse përsëriten.
Për rrethin e dytë nuk kërkohet pjesëmarrje e caktuar e votuesve.
Zgjedhjet kryesisht janë të rregulluara me Kushtetutën e vitit 1991 dhe me Kodin zgjedhor (KZ) të vitit 2006.
Kushtetuta përcakton një diapazon të gjerë të të drejtave dhe të lirive themelore që i mbështesin zgjedhjet demokratike, duke e përfshirë edhe mbrojtjen e të drejtave të pakicave.
Që nga miratimi i saj, KZ-ja ka pësuar disa ndryshime pozitive dhe në përgjithësi ofron një bazë të mirë për mbajtjen e zgjedhjeve demokratike.
Një numër i madh i ndryshimeve ishin në përputhje me rekomandimet e mëparshme të OSBE/ODIHR-it dhe të Komisionit për Demokraci nëpërmjet Ligjit (Komisionit të Venedikut), të Këshillit të Evropës, me ç’rast u bënë ndryshime kyçe me të cilat u përmirësua korniza për ndarjen e shtetit nga partia dhe rregullativa për financimin e fushatës.
Megjithatë, mbeten disa kufizime, zbrazëtira dhe paqartësi të rëndësishme që kanë të bëjnë me një numër aspektesh ligjore, duke i përfshirë disa që janë përmendur në rekomandimet e mëparshme të OSBE/ODIHR-it dhe të Komisionit të Venedikut.
Në mes tjerash, këto kanë të bëjnë me të drejtat e votës, regjistrimin e kandidatëve, zgjidhjen e kontesteve zgjedhore, dhe pavarësisht  nga  përmirësimet,  me  rregullativën  për  financimin  e  fushatës.
Përveç  kësaj, përkundër ndryshimeve, KZ-ja nuk i rregullon në mënyrë gjithëpërfshirëse dhe të qartë të gjitha aspektet e rrethit të dytë, që nganjëherë çon në zbatim jokonsekuent të ligjit.
Kjo ka të bëjë, për shembull, me përditësimin e listave të votuesve, aplikimin për votim në shtëpi, zëvendësimin e anëtarëve të Këshillave zgjedhorë (KZ), ndarjen e bilbordeve dhe hapësirave për posterë dhe akreditimin e vëzhguesve.
Në vitin 2017 u futën dy ndryshime kyçe në KZ.
Për shkak të formimit me vonesë të qeverisë, u ndryshua periudha e mbajtjes së zgjedhjeve lokale prej majit në tetor dhe u vazhdua mandati i kryetarëve aktualë të komunave.
Poashtu, disa javë para zgjedhjeve dhe në kundërshtim me praktikën e mirë që rekomandon të ruhet korniza e qëndrueshme zgjedhore, Kuvendi u autorizua që ta ndryshojë përbërjen e Komisionit shtetëror zgjedhor (KSHZ), që të jetë në përputhje me përbërjen e re të Kuvendit.
Aq më tepër, ky ndryshim u realizua me procedurë të përshpejtuar, pa konsultim të gjerë, që është në kundërshtim me përkushtimet e OSBE-së.
Miratimi i vonshëm e pengoi mundësinë për të kërkuar shqyrtim gjyqësor në kohë të këtij ndryshimi.
Kodi  zgjedhor  duhet  të  rishikohet  në  mënyrë  gjithëpërfshirëse  për  t’i  trajtuar  mangësitë, zbrazëtirat dhe paqartësitë e identifikuara, duke i përfshirë edhe dispozitat për rrethin e dytë të zgjedhjeve, që të jetë në përputhje me përkushtimet, obligimet ndërkombëtare dhe praktikën e mirë.
Rishikimi dhe ndryshimet duhet të bëhen në procedurë publike, pas një procesi të gjerë inkluziv të konsultimeve dhe në një kohë të mjaftueshme përpara zgjedhjeve të radhës.
Rregullat  e  miratuara  nga  KSHZ-ja  e  plotësojnë  KZ-në.
Megjithatë,  koha  dhe  përmbajtja  e ndryshimeve të kornizës rregullatore, nganjëherë e sfidoi integritetin e procesit zgjedhor.
KSHZ-ja i miratoi dhe i ndryshoi disa rregulla gjatë periudhës zgjedhore, nganjëherë në momentin e fundit ose në bazë retroaktive.
Disa rregulla ishin në kundërshtim me ligjin, si për shembull rregullat për implementimin e kuotës gjinore dhe renditjen e garuesve në fletëvotim.
Aq më tepër, në legjislacion nuk është paraparë shqyrtimi gjyqësor në kohë i rregullave të KSHZ-së.
KSHZ-ja duhet të ruajë një kornizë stabile rregullatore dhe duhet të përmbahet nga ndryshimi i rregullave gjatë periudhës zgjedhore, përveç shqyrtimit të rasteve emergjente.
KSHZ-ja duhet të sigurojë se rregullat që zbatohen të mos jenë në kundërshtim me KZ-në apo të mos përputhen me të.
Mund të konsiderohet futja e procesit të përshpejtuar për kontestet në lidhje me ligjshmërinë e legjislacionit dhe të rregullave që kanë të bëjnë me zgjedhjet.
ADMINISTRIMI I ZGJEDHJEVE
Zgjedhjet lokale u administruan nga administrata zgjedhore në tre nivele që përbëhet nga KSHZ-ja, 80 Komisione zgjedhore komunale (KZK) dhe Komisioni zgjedhor për Qytetin e Shkupit, dhe 3,480 Këshilla zgjedhorë (KZ).
Rrethi i dytë u administrua nga 35 KZK ku u mbajt rrethi i dytë dhe 1.517 (KZ) që janë nën to.
KSHZ-ja është e mbështetur nga 34 zyra rajonale dhe sekretariati që përbëhet nga nëpunës shtetërorë.
Përkundër sfidave organizative, administrata zgjedhore, në përgjithësi, siguroi që votuesit ta kenë mundësinë për t’i ushtruar të drejtat e tyre.
Në bazë të Marrëveshjes së Përzhinës të vitit 2015, KZ-ja u ndryshua që të ndryshohet përbërja e KSHZ-së nga modeli politik në atë të përzier dhe nga shtatë të ketë nëntë anëtarë.
Tre anëtarë të KSHZ-së nuk kanë përkatësi partiake dhe zgjidhen nëpërmjet konkursit të hapur, ndërsa gjashtë anëtarët e tjerë e pasqyrojnë përbërjen politike të Kuvendit.
Mandati pesëvjeçar i anëtarëve jopartiakë është i mbrojtur në mënyrë të arsyeshme, ndërsa të emëruarit partiakë, pas ndryshimeve të KZ-së në vitin 2017, duhej të ndërrohen që përbërja e KSHZ-së ta pasqyrojë përbërjen aktuale të Kuvendit.
Në përputhje me këtë, më 22 shtator, anëtari i Lëvizjes BESA e zëvendësoi anëtarin e Partisë Demokratike Shqiptare (PDSH).
Ndryshimi i vonshëm në përbërjen e KSHZ-së ishte në kundërshtim me praktikën e mirë ndërkombëtare.
Bile, ndaj një anëtari të KSHZ-së ishte ngritur padi për keqpërdorim të detyrës zyrtare gjatë zgjedhjeve lokale të vitit 2013, gjë që e komprometoi perceptimin publik të KSHZ-së.
Gjatë periudhës zgjedhore, KSHZ-ja jo gjithmonë i respektoi procedurat e saj të brendshme ose përshkrimin e detyrave të punës të anëtarëve të saj.
Ndërhyrja e panevojshme e anëtarëve të KSHZ-së në punën e sekretariatit të saj rezultoi me tejkalim të afateve kohore, që kryesisht ndikoi në  edukimin  e  votuesve  dhe  shtypjen  e  shablloneve  me  alfabet  të  Brejit.
Poashtu,  gjatë diskutimeve të KSHZ-së për çështje të ndjeshme politike, siç ishin ankesat për mohimin e të drejtës për votim në shtëpi, anëtarët e saj kishin mungesë të qasjes kolegjiale dhe profesionale, ndërsa vendimet ishin të motivuara nga pozicionimi politik i anëtarëve të emëruar nga partitë, në vend që të bazohen në praktikën efikase dhe efektive.
Anëtarët e KSHZ-së duhet t’i përmbahen kërkesës ligjore për paanshmëri dhe procedurave të përcaktuara,  si  dhe  t’i respektojnë  përshkrimet  e  detyrave  të  punës  që  janë  përcaktuar  për anëtarët e KSHZ-së dhe sekretariatin.
Puna e KZK-ve kryesisht u vlerësua pozitivisht nga MVZ-ja e OSBE/ODIHR-it, dhe palët e interesuara, në përgjithësi, kishin besim në veprimet dhe vendimet e KZK-ve.
KZK-të përbëhen nga pesë anëtarë, të cilët janë nëpunës shtetërorë, të zgjedhur në mënyrë të rastësishme me mandat pesëvjeçar, nëpërmjet algoritmit të gjeneruar me kompjuter.
KZ-të përbëhen nga dy anëtarë të emëruar politikisht dhe tre anëtarë jopartiakë.
Tërësia e nëpunësve shtetërorë, nga e cila zgjidhen anëtarët e KZK-ve dhe KZ-ve, perceptohet si e politizuar nga bashkëbiseduesit e MVZ-së së OSBE/ODIHR-it  dhe  procesi  si  i  tillë  nuk  është  transparent,  që  ndikon  në  besimin  në administratën zgjedhore.
Për shembull, shqetësime u ngritën nga bashkëbiseduesit e MVZ-së OSBE/ODIHR-it sa i përket anëtarëve të KZK-së në Likovë, të cilët perceptoheshin si mbështetës të kryetarit aktual.
Për të siguruar se anëtarët e KZK-ve dhe të KZ-ve kanë përvojë përkatëse profesionale dhe/ose për  ta  zvogëluar  perceptimin  se  ka  njëanshmëri  në  administrimin  e  zgjedhjeve,  procesi  i përzgjedhjes  së  tyre  duhet  të  bëhet  më  transparent  duke  i  publikuar  listat  e  anëtarëve  të mundshëm të KZK-ve dhe të KZ-ve, duke e hapur programin kompjuterik për verifikim nga ndonjë palë e tretë dhe duke e lehtësuar vëzhgimin e procesit.
KZ-ja parasheh kërkesa për balancë etnike dhe gjinore në përbërjen e administratës zgjedhore në të gjitha nivelet.
Kërkesa për balancë gjinore u përmbush në KSHZ, ku tre anëtare të saj ishin gra.
Në 13 KZK nuk u respektua kuota gjinore.
Pozitivisht, 28 për qind e KZK-ve kishin kryetare femra.
Nuk kishte në dispozicion të dhëna në nivel shtetëror për përbërjen gjinore të KZ-ve.
Emërimi i anëtarëve të KZ-ve filloi në gusht dhe disa ndryshime të vogla nëpër KZ vazhduan anembanë  vendit  deri  pas  përfundimit  të  rrethit  të  parë,  kryesisht  për  shkaqe  familjare  ose shëndetësore.
Me ligj është paraparë që administrata zgjedhore  punën e saj ta bëjë publike.
Megjithatë, në praktikë, KSHZ-së i mungonte transparenca e mirëfilltë.
Edhe pse mbledhjet e KSHZ-së ishin të hapura  për  mediat  dhe  vëzhguesit,  jo  gjithmonë  njoftimet  për  mbajtjen  e  tyre  jepeshin paraprakisht, dhe shpeshherë vendimet e rëndësishme merreshin në mbledhje të mbyllura.
Jo të gjitha rregullat, vendimet dhe udhëzimet e KSHZ-së u bënë publike, e poashtu edhe Rregullorja për punë e KSHZ-së, e cila parasheh që procesverbalet duhet të publikohen brenda një jave pas mbajtjes së mbledhjes, shpeshherë nuk u respektua.
KSHZ-ja dhe sekretariati i saj bënë disa përpjekje për ta përmirësuar transparencën ndërmjet dy rretheve zgjedhore, mirëpo vazhduan vonesat në postimin onlajn të informatave kyçe dhe të procesverbaleve, sikurse edhe praktika e marrjes së vendimeve në mbledhje të mbyllura.
Niveli i transparencës së KZK-ve ndryshonte.
Përderisa shumica e tyre nuk i zbatuan masat për ta përmirësuar transparencën, disa të tjera ndërmorën iniciativa për ta rritur besimin në punën e tyre.
Për shembull, KZK-ja në Novo Sellë mirëmbante një faqe në Facebook, ndërsa KZK-ja në Jegunovcë i informonte në mënyrë proaktive palët e interesuara për mbledhjet e saj dhe më pas i shpërndante procesverbalet.
Për ta rritur transparencën dhe besimin e publikut në punën e tyre, KSHZ-ja dhe KZK-të duhet t’i publikojnë me kohë rregullat, udhëzimet, vendimet dhe procesverbalet e mbledhjeve të tyre, duke i përfshirë edhe ato që kanë të bëjnë me furnizimet.
Para rrethit të dytë, KSHZ-ja mbajti në kohë tre trajnime konsekuente për anëtarët e KZK-së, të cilët pastaj i trajnuan KZ-të për regjistrimin e kandidatëve, votimin e hershëm, dhe procedurat për votim,  numërim  dhe  nxjerrje  të  rezultateve.
Megjithatë,  në  ditën  e  zgjedhjeve,  plotësimi  i protokolleve me rezultate u paraqit si sfidë për shumë KZ, dhe për këtë arsye sekretariati i KSHZ-së i identifikoi KZ-të dhe KZK-të që kishin nevojë për trajnim plotësues para se të mbahet rrethi i dytë.
Këto sesione trajnuese nuk ishin as të standardizuara e as nuk u mbajtën anembanë vendit, ndërsa ato që u vëzhguan nga MVZ-ja e OSBE/ODIHR-it u vlerësuan si të pamjaftueshme.
Pozitivisht, gjashtë KZK organizuan trajnime për KZ-të me iniciativë të veten.
KSHZ-ja poashtu nuk e shfrytëzoi mundësinë që të ofrojë udhëzime plotësuese dhe instruksione qartësuese për KZK-të se si t’i korrigjojnë protokollet me rezultate që kanë gabime numerike, që ishte burim i konfuzionit gjatë nxjerrjes së rezultateve në rrethin e parë.
Për ta ngritur kapacitetin e KZK-ve dhe të KZ-ve dhe për të siguruar zhvillim konsekuent të zgjedhjeve,  KSHZ-ja  duhet  të  ofrojë  trajnime  në  kohë  dhe  të  njëtrajtshme,  në  veçanti  për kompletimin e protokolleve me rezultate.
Pushtetet lokale janë përgjegjëse për financimin e zgjedhjeve, edhe pse disa prej tyre dështuan të ndajnë mjete buxhetore në mënyrë adekuate.
Komunat, llogaritë e të cilave ishin të bllokuara me vendim gjyqësor për shkak të borxheve të papaguara, pranuan fonde nga buxheti shtetëror.
Pas kërkesës së KSHZ-së, Ministria për Financa ndau 39 milionë denarë për 19 komuna të tilla, duke u bazuar në shpenzimet e zgjedhjeve paraprake.
Megjithatë, KSHZ-ja nuk i transferoi paratë në kohë, e as që parashikoi buxhet për rrethin e dytë të mundshëm.
Shtatë KZK e plotësuan mungesën e mjeteve financiare nga mjetet personale të anëtarëve të tyre.
Së paku 14 KZK kishin mungesë të hapësirave adekuate dhe të pajisjeve.
Komunat duhet të sigurojnë planifikim financiar dhe operativ adekuat dhe në kohë, duke ua ofruar  KZK-ve  burimet  e  nevojshme  shumë  më  parë  se  sa  të  mbahen  zgjedhjet.
Poashtu, autoritetet relevante duhet të sigurojnë që mjetet për cilëndo komunë, duke i përfshirë edhe ato me llogari të bllokuara, të transferohen në kohë.
>>>>>>> 8d06cfdd52160cf09f58b9c64f159ff07e719df4
KSHZ-ja nuk e përmbushi në mënyrë adekuate detyrën e saj për të ofruar edukim të votuesve.
Ajo planifikoi që shërbimet për edukim të votuesve t’i ofrojë ndonjë kompani e jashtme, mirëpo për shkak të problemeve të prokurimit, kjo nuk u realizua.
Prandaj, KSHZ-ja vetëm e ndryshoi programin,  e  cili  fillimisht  ishte  dizajnuar  për  zgjedhjet  parlamentare  të  vitit  2016.
Për shpërndarjen e porosive u shfrytëzuan radiot, televizionet, mediat e shtypura dhe ato sociale, gjë që edhe pse ishte informuese dhe e dobishme, nga MVZ-ja e OSBE/ODIHR-it u vlerësua si mezi e dukshme.
Video-klipet për edukimin e votuesve u shtuan javën e fundit para se të mbahen balotazhet, mirëpo përpjekjet e përgjithshme të KSHZ-së për të arritur deri te votuesit ishin minimale.
Gjuha e shenjave nuk ishte shtuar në video-klipet e fushatës, e poashtu nuk u prodhuan materiale  për  personat  me  shikim  të  dëmtuar  ose  me  pengesa  mendore  dhe  intelektuale.
Pozitivisht, KSHZ-ja në bashkëpunim me shoqërinë civile, i caktoi vendvotimet në të cilat kishte qasje për karrocat invalidore dhe i vendosi këto informata onlajn.
Poashtu, në disa komuna shoqëria civile bëri përpjekje për ta ndihmuar përfshirjen më të madhe të personave me pengesa dhe të komuniteteve të rrezikuara në procesin zgjedhor.
Në Kumanovë, pati një iniciativë qytetare për t’u ndihmuar personave me pengesa për ta ushtruar të drejtën e tyre të votës, ndërsa në Prilep një OSHQ e ngriti vetëdijen për të drejtat e votimit në komunitetin rom.
Për ta përmirësuar ushtrimin efektiv të së drejtës për të votuar, KSHZ-ja duhet të zhvillojë dhe të implementojë program gjithëpërfshirës për edukim qytetar dhe të votuesve që do të realizohet në gjithë vendin, duke i përfshirë edhe votuesit me lloje të ndryshme të invaliditetit.
REGJISTRIMI I VOTUESVE
Të gjithë qytetarët që kanë mbushur 18 vjet kanë të drejtë vote, përveç atyre që u është marrë kjo e drejtë ligjore me vendim gjyqësor.
Ky kufizim është në kundërshtim me përkushtimet e OSBE-së  dhe  obligimet  ndërkombëtare.
Për  më  tepër,  vetëm  personat  me  adresë  të  paraqitur  në komunën përkatëse dhe me letërnjoftim të vlefshëm ose me pasaportë biometrike janë përfshirë në regjistrin e votuesve.
Me këtë, në mënyrë efektive iu pamundësua e drejta e votës votuesve që i plotësonin kushtet, mirëpo të cilëve u kishte kaluar apo do t’u kalonte afati i vlefshmërisë së dokumenteve për identifikim para ditës së zgjedhjeve, dhe të cilët nuk kishin mundësi të nxirrnin dokumente  të  reja  të  identifikimit  para  se  të  finalizohej  lista.
Kufizimet  e  tilla  janë  në kundërthënie me dispozitat kushtetuese për të drejtën universale të votës dhe në kundërshtim me paragrafin 7.3 të Dokumentit të Kopenhagës të OSBE-së të vitit 1990.
Siç është rekomanduar paraprakisht, KZ-ja duhet të korrigjohet që t’i përfshijë të gjithë votuesit që kanë të drejtë vote në listat e votuesve, pa marrë parasysh vlefshmërinë e dokumenteve të tyre të identifikimit.
Në përputhje me obligimet ndërkombëtare, kufizimet e të drejtës së votës në bazë të  vendimit  gjyqësor  duhet  të  hiqen,  e  poashtu  duhet  të  ofrohen  mekanizmat  e  nevojshëm mbështetës për ta ushtruar të drejtën e votës.
Poashtu, ligji nuk ka dispozita për votuesit në spitale, në institucionet për përkujdesje afatgjate dhe në shtëpitë e pleqve, dhe për këtë arsye këta votues nuk kishin mundësi të votojnë.
KZ-ja përmban një dispozitë të përgjithshme për votimin në shtëpi, ndërsa rregulla e KSHZ-së saktëson se kush i plotëson kushtet për këtë.
Megjithatë, procedura e vështirë për aplikim, pa nevojë ua vështirësoi mundësinë për të votuar votuesve që i plotësonin kushtet, që është në kundërshtim me standardet ndërkombëtare.31 Në disa raste, KSHZ-ja, duke e shkelur rregullën e saj, i hodhi poshtë vendimet e KZK-ve dhe miratoi votim në shtëpi për personat që nuk bëjnë pjesë në kategoritë e shënuara në rregullën e saj.
Ligji duhet t’u ofrojë mundësi që ta ushtrojnë të drejtën e tyre të gjithë personave që kanë të drejtë vote duke i përfshirë votuesit në spitale, në institucionet për përkujdesje afatgjate dhe në shtëpitë e pleqve.
Poashtu, duhet të konsiderohet mundësia për ta rishikuar rregullën për kushtet për votim në shtëpi për ta përmirësuar pjesëmarrjen.
Regjistrimi i votuesve është pasiv.
KSHZ-ja e mirëmban regjistrin e votuesve në bazë të të dhënave të nxjerra nga regjistri qytetar dhe ai i popullatës.
Ajo e përditëson regjistrin e votuesve katër herë në vit, në bazë të të dhënave që i ofrojnë institucionet e ndryshme shtetërore.
Një ditë pasi të shpallen zgjedhjet, bëhet edhe një përditësim plotësues i regjistrit të votuesve.
KSHZ-ja ka të drejtë të bëjë inspektime të rastësishme për verifikim të saktësisë.
Për këto zgjedhje, KSHZ-ja nuk e pa të nevojshme që të bëjë verifikim gjithëpërfshirës të regjistrit të votuesve.
Këqyrja publike e listave të votuesve u bë prej 21 gushtit deri më 9 shtator.
Gjatë kësaj periudhe, mbi 220.000 votues i kontrolluan të dhënat e tyre onlajn dhe personalisht, mirëpo vetëm 230 veta kërkuan të bëhen korrigjime.
Më 16 shtator, dy ditë pas afatit përfundimtar, partitë, mirëpo jo edhe kandidatët e pavarur, pranuan kopje të listave të votuesve.
Partitë kërkuan vetëm disa ndryshime të vogla.
Si rezultat i kësaj, shumë  bashkëbisedues shprehën besim të shtuar në integritetin e regjistrit të votuesve, ndërsa disa të tjerë vazhduan të shprehin shqetësim.
Për  këto  zgjedhje  ishin  regjistruar  gjithsej  1.814.644  votues.
KSHZ-ja  i  miratoi  listat përfundimtare të votuesve më 25 shtator, një ditë pas afatit të fundit zyrtar.
Listat e shtypura të votuesve iu dërguan KZK-ve, të cilat pastaj ia dorëzuan ato KZ-ve.
Nuk ka dispozita ligjore që parashohin  përditësim  të  listave  të  votuesve  ndërmjet  dy rretheve  zgjedhore,  që  në  fakt  ua pamundëson të drejtën e votës atyre që u ka kaluar afati i dokumenteve të identifikimit,  me afat të kaluar,  si  dhe  atyre  që  kanë  mbushur  18  vjet  ndërmjet  dy  rretheve  zgjedhore,  që  është  në kundërshtim me përkushtimet e OSBE-së dhe standardet ndërkombëtare për të drejtën e votës.
Poashtu, 900 të burgosur nuk kishin mundësi të votimit për shkak se nuk mund të nxirrnin dokumente të reja të identifikimit.
Për ta përmirësuar saktësinë e listës së votuesve dhe për ta lehtësuar pjesëmarrjen e votuesve, duhet  të  konsiderohet  përditësimi  i  listës  së  votuesve  ndërmjet  rretheve  zgjedhore.
Duhet konsideruar mundësia për ta zgjatur periudhën e këqyrjes publike të listës së votuesve dhe afati i fundit për ndryshime të afrohet më afër ditës së zgjedhjeve.
Më 25 tetor, KSHZ-ja miratoi një vendim me të cilin votuesve që ishin në listë, mirëpo të cilëve u kishte kaluar afati i vlefshmërisë së dokumenteve për identifikim prej datës 9 shtator e më tutje, nuk iu lejua të votojnë.
KSHZ-ja u bëri thirrje votuesve që të nxjerrin dokumente të reja para se të mbahet rrethi i dytë.
REGJISTRIMI I KANDIDATËVE
Çdo votues me të drejtë vote që banon në komunën përkatëse mund të kandidojë në zgjedhje, përveç atyre që janë në burg ose atyre që janë në pritje të vuajtjes së dënimit me burg në kohëzgjatje  më  shumë  se  gjashtë  muaj.
Kandidatë  mund  të  emërojnë  partitë  e  regjistruara, koalicionet e partive ose grupet e votuesve, për kandidatët e pavarur.
Këta të fundit emërimin e tyre duhet ta mbështesin me 100 deri në 1.000 nënshkrime, varësisht nga numri i votuesve në komunë, që është e barabartë me 0.2 deri në 4.8 për qind të votuesve me të drejtë vote që banojnë në komunën përkatëse.
Me këtë cenohet mundësia e barabartë e qytetarëve për të kandiduar në zgjedhje dhe kjo është në kundërshtim me praktikën e mirë ndërkombëtare, e cila rekomandon që nënshkrimet  për  mbështetje  nuk  duhet  të  tejkalojnë  një  për  qind  të  numrit  të  votuesve.
Pozitivisht,  siç  u  rekomandua  paraprakisht  nga  OSBE/ODIHR-i,  votuesit  tani  mund  të nënshkruajnë për ta mbështetur më shumë se një kandidat.
Megjithatë, akoma nënshkrimet duhet të mblidhen në prani të përfaqësuesit të KSHZ-së.
Në komunitetet e vogla, kërkesat e këtilla mund të kenë efekt zhbindës ose frikësues mbi disa votues.
Duhet konsideruar mundësia për standardizimin e numrit të nevojshëm të nënshkrimeve për kandidatët e pavarur deri në një për qind të votuesve të regjistruar në përputhje me praktikën e mirë ndërkombëtare.
Poashtu, siç është rekomanduar paraprakisht, duhet konsideruar mundësia për të ofruar metoda alternative për mbledhjen e nënshkrimeve me qëllim që të zvogëlohet mundësia për frikësim.
Pas një procesi inkluziv të regjistrimit, 19 parti politike dhe koalicione, si dhe 65 grupe votuesish, paraqitën gjithsej 6.630 kandidatë në 370 lista me kandidatë për këshillat komunalë dhe 258 kandidatë për kryetarë të komunave, duke përfshirë 19 kandidatë të pavarur për zgjedhjet për kryetarë të komunave.
Regjistrimi i kandidatëve përfundoi më 19 shtator dhe listat u publikuan në ueb-faqen e KSHZ-së më 25 shtator, si dhe u vendosën para zyrave të KZK-ve për njoftim të votuesve.
Pasi që KZK-të vendosin për regjistrimin, nuk kishte të dhëna në nivel shtetëror për numrin dhe arsyet e listave dhe kandidatëve të refuzuar.
MVZ-ja e OSBE/ODIHR-it ka njohuri për refuzimin e pesë listave me kandidatë, për të cilat u parashtruan ankesa deri te Gjykata Administrative, e cila i refuzoi të gjitha ankesat.
Megjithatë, listat dhe kandidatët e miratuar nuk mund  të  kundërshtohen  në  mënyrë  ligjore.
Një  parti  parashtroi  ankesë  ligjore  kundër  një koalicioni që garoi me emrin dhe logon e njëjtë sikurse edhe partia.
Ankesa u refuzua për shkak se nuk është e ndaluar që një koalicion ose listë e dorëzuar nga një grup votuesish ta përdorë emrin dhe/logon e një partie të regjistruar.
Nuk ka dispozitë për tërheqjen e kandidatëve.
KZ-ja mund të ndryshohet që t’u ndalohet koalicioneve dhe listave të dorëzuara nga grupe të votuesve që ta përdorin emrin ose logon e njëjtë sikurse një parti e regjistruar dhe të rregullohet tërheqja e kandidatëve.
Në  kundërshtim  me  KZ-në,  KSHZ-ja  organizoi  dy  shorte  për  renditjen  e  kandidatëve  në fletëvotim,  një  për  partitë  dhe  koalicionet,  dhe  tjetrën  për  grupet  e  votuesve.
Me  këtë  u diskriminuan kandidatët e pavarur, për shkak se ata u vendosën në fund të fletëvotimeve.
Për ta përmirësuar barazinë gjinore, KZ-ja kërkon që në listat e kandidatëve të përfshihen jo më pak se 40 për qind e gjinisë më pak të përfaqësuar.
Poashtu, së paku një kandidat nga çdo gjini duhet të vendoset në çdo vend të tretë në listë, e poashtu edhe në çdo vend të dhjetë.
Më 17 shtator, pas afatit të fundit për emërime, në përgjigje të kërkesave nga partitë politike, KSHZ-ja e ndryshoi rregullën duke përcaktuar në detaje se si duhet të zbatohet kuota për gjinitë.
Kjo ishte në kundërshtim me KZ-në dhe e dëmtoi kuotën për gjinitë.
KZK-të regjistruan 9 lista me më pak se 40 për qind kandidate gra.
Në 11 lista nuk kishte grua në çdo vend të tretë, ndërsa 6 lista nuk kishin një grua në çdo vend të dhjetë.
KZK-të këtë ia përshkruan gabimeve gjatë mbikëqyrjes dhe atyre aritmetike.
Megjithatë, posaçërisht një KZK që ka pranuar një listë me më pak kandidatë meshkuj se sa që duhet, ka kërkuar që ajo të korrigjohet.
Katërmbëdhjetë për qind të të gjitha listave udhëhiqeshin nga gratë, ndërsa nga të gjithë kandidatët për kryetarë të komunave, vetëm gjashtë për qind ishin gra.
Gjashtë kandidate gra për kryetarë të komunave kaluan në rrethin e dytë.
Partitë politike duhet t’i respektojnë kërkesat për kuotat e gjinive që janë përcaktuar në KZ, ndërsa KSHZ-ja dhe KZK-të duhet ta zbatojnë ligjin në mënyrë të rreptë.
Duhet të ketë mundësi që miratimi i listave t’i nënshtrohet shqyrtimit gjyqësor.
AMBIENTI I FUSHATËS
Fushata zyrtare për rrethin e parë filloi më 25 shtator dhe përfundoi në mesnatë të datës 13 tetor, ndërsa për rrethin e dytë zgjati prej 16 tetorit dhe përfundoi në mesnatë të datës 27 tetor.
Fillimi i fushatës para periudhës zyrtare, duke e përfshirë edhe mbajtjen e mbledhjeve me votuesit për t’i promovuar  platformat  e  fushatës,  është  i  ndaluar  dhe  dënohet  me  gjoba  të  larta.
Përderisa periudhat zyrtare për zhvillim të fushatës mund të caktohen për të ofruar të drejta të veçanta, si për shembull qasje falas në media dhe hapësirë falas për posterat e fushatës, siç është theksuar edhe  në  raportet  e  mëparshme  të  OSBE/ODIHR-it,  në  përgjithësi,  kufizimi  i  aktiviteteve  të fushatës është në kundërshtim me standardet ndërkombëtare dhe garancitë kushtetuese për lirinë e të shprehurit dhe të tubimit.
Në KZ fushata është e rregulluar në mënyrë gjithëpërfshirëse dhe në përgjithësi ofron kushte për terren të barabartë për garë, edhe pse kandidatëve të pavarur nuk u ofrohen kushte plotësisht të barabarta, si për shembull hapësirë e dedikuar për bilborde dhe mbulim mediatik.
Ligji ka për qëllim  t’i  mbrojë  votuesit  nga  presioni  i  panevojshëm,  ta  parandalojë  blerjen  e  votave,  ta mbështesë ndarjen e shtetit nga partia, si dhe ta ndalojë keqpërdorimin e burimeve administrative, duke i përfshirë ndalesat për shtetin dhe pushtetet lokale që të bëjnë pagesa që nuk janë paraparë në buxhet, të fillojnë projekte të reja të infrastrukturës publike, si dhe të ndërpresin marrëdhënie të punës ose të punësojnë njerëz të rinj në institucionet shtetërore ose publike.
KZ-ja duhet t’u garantojë kandidatëve të pavarur kushte të barabarta për zhvillim të fushatës me kandidatët e tjerë.
Para periudhës së fushatës zyrtare, më 5 shtator qeveria e miratoi Deklaratën për zgjedhjet e lira dhe të drejta, duke i bërë thirrje publikut dhe zyrtarëve shtetërorë që të përmbahen nga aktivitetet mashtruese dhe ta respektojnë të drejtën e votuesve që të zgjedhin në mënyrë të lirë.
Më 24 shtator  në  KSHZ  dhe  nëpër  KZK-të,  shumica  e  kandidatëve  për  kryetarë  të  komunave  e nënshkruan Kodin e sjelljes duke premtuar se do ta respektojnë ligjin.
Ambienti para fushatës, në përgjithësi ishte i qetë, me disa incidente të izoluara, duke përfshirë disa dhunime të shtabeve zgjedhore.
Kishte  disa  raste  të  garuesve  që  zhvilluan  fushatë  gjatë  periudhës  së  heshtjes zgjedhore.
Për këtë çështje u parashtruan disa ankesa deri te organet për zbatimin e ligjit dhe administrata zgjedhore.
Fushata u zhvillua në një ambient ku liritë themelore për tubim dhe liria e shprehjes u respektuan në përgjithësi.
Votuesve iu ofruan një varg mundësish për të zgjedhur, dhe në shumë komuna pati gara të rrepta.
Fushatat filluan me tubime festive, ku liderët e partive i prezantuan kandidatët e tyre, i zbuluan sloganet e fushatës dhe i paraqitën platformat e politikave të tyre.
Garuesit në zgjedhje  u  fokusuan  në  bazën  e  tyre  partiake,  realizuan  vizita  derë-më-derë  dhe  takime  të përmasave të vogla.
Nëpër qendrat urbane u paraqitën bilborde të mëdha, ku kryesisht ishin të paraqitur kandidatët për kryetarë të komunave.
Disa parti hapën shtabe të përkohshme zgjedhore ku u shpërndanë materialet e përgatitura nga nivelet qendrore të partive.
Përdorimi i mediave sociale ishte një vegël e pashmangshme për zhvillimin e fushatës.
Shumë kandidatë hapën llogari zyrtare në Facebook, ku kryesisht postuan fotografi nga tubimet dhe takimet,   në vend që të diskutojnë për çështje të politikave ose të bashkëveprojnë me votuesit.
Në përgjithësi, kandidatë e partive më të mëdha, veçanërisht ata të VMRO-DPMNE-së, i përdorën më shpesh mediat sociale në krahasim me partitë e tjera dhe kandidatët e pavarur.
Garuesit poashtu blenë reklama në mediat elektronike, të shtypura dhe ato onlajn.
Strategjitë për fushatat lokale u përgatitën në nivel qendror, ndërsa u implementuan në nivel lokal.
Para rrethit të dytë, disa liderë partiakë, gjatë mbajtjes së tubimeve në qendrat administrative bënë fushatë për çështjet shtetërore të stabilitetit dhe të integrimeve, dhe i ndërlidhën ato me çështjet lokale të ujit, higjienës publike dhe infrastrukturës.
VMRO-DPMNE-ja, dhe në masë më të vogël LSDM-ja,  përdorën  ton  dhe  mesazhe  negative  gjatë  tubimeve.
Pavarësisht  nga  kjo, bashkëbiseduesit e MVZ-së së OSBE/ODIHR-it në vazhdimësi vërejtën përmirësim në sjellje dhe në ambientin e fushatës.
Partitë më të vogla dhe kandidatët e pavarur zhvilluan fushata modeste ku i prezantuan vizionet e tyre për zhvillimin lokal.
Një numër i tyre iu ankuan MVZ-së së OSBE/ODIHR-it për mungesën e terrenit të barabartë për garë dhe theksuan se kanë pasur vështirësi t’i financojnë fushatat, t’i paguajnë njerëzit e angazhuar në fushatë dhe të organizojnë ngjarje të përmasave më të mëdha gjatë fushatës në krahasim me partitë më të mëdha dhe të financuara më mirë.
Atmosfera në përgjithësi paqësore që u paraqit në rrethin e parë vazhdoi edhe gjatë rrethit të dytë.
Para rrethit të dytë, ASH-ja formoi koalicion të ri me BESËN, ndërsa LSDM-ja e riafirmoi mbështetjen  e  saj  për  BDI-në.
Strategjitë  e  fushatave  u  ridizajnuan  në  nivel  qendror  dhe kandidatëve iu dha autonomi më e madhe lokale.
Në përgjithësi fushata për rrethin e dytë ishte e qetë dhe u bë dinamike vetëm disa ditë para zgjedhjeve.
Kandidatët u fokusuan në komunikim të drejtpërdrejtë dhe në bashkëbisedim sy më sy me votuesit.
Kishte vetëm disa tubime të mëdha dhe kandidatët  e  zvogëluan  prezencën  e  tyre  në  rrjetet  sociale.
Disa  garues u fokusuan në ato komunitete ku dalja në zgjedhje në rrethin e partë ishte shumë e ulët.
Për shkak të garave të ngushta në zonat me shqiptarë etnikë, retorika e fushatës u bë më intensive dhe herë pas here agresive, në krahasim me komunat ku kishte balotazh ndërmjet kandidatëve të  LSDM-së dhe VMRO-DPMNE-së.
Pozitivisht, në Haraçinë, LSDM-ja e mbështeti një kandidate femër nga BDI-ja, e cila u zgjodh për kryetare të komunës.
Bashkëbiseduesit e MVZ-së së OSBE/ODIHR-it theksuan se rrethi i dytë ishte më konkurrent, me ç’rast partitë garonin për të fituar mbështetje jashtë bazës së tyre tradicionale.
Jo gjithmonë u respektua ndarja e rreptë e administratës shtetërore nga aktivitetet e fushatës.
Më 19 shtator, qeveria miratoi disa ligje me procedurë urgjente, me të cilat qytetarëve u mundësoi përfitime financiare dhe sociale.
Gjatë periudhës zgjedhore poashtu pati debat parlamentar për propozim-ligjin kontrovers për gjuhët, i cili përfshin status zyrtar për gjuhën shqipe.
Para rrethit të dytë, kryeministri, disa herë në kapacitetin e tij zyrtar, iu drejtua elektoratit në tubimet e LSDM- së, dhe rregullisht e përdori llogarinë e tij zyrtare në Twitter për të dërguar mesazhe të fushatës.
Ai e promovoi inkluzivitetin, zhvillimin lokal dhe integrimin në Bashkimin Evropian dhe në NATO.
Disa parti shprehën shqetësime për premtimet nga ana e kryeministrit për mbështetje qeveritare për komunat që do të zgjedhin kryetarë nga radhët e LSDM-së ose të BDI-së.
Këto veprime e dëmtuan parimin e ndarjes së shtetit nga partia, i cili është paraparë në përkushtimet e OSBE-së.
Siç është rekomanduar paraprakisht, autoritetet duhet të tregojnë vullnet më të madh politik për të siguruar ndarje të mjaftueshme ndërmjet shtetit dhe partisë.
MVZ-ja  e OSBE/ODIHR-it u informua nga bashkëbiseduesit për keqpërdorimin e burimeve administrative në disa komuna dhe ka njohuri se disa ankesa për këtë çështje janë parashtruar te organet relevante.
Disa ishin të shqetësuar për fillimin e ndërtimit të rrugëve dhe projekteve të tjera infrastrukturore, që është në kundërshtim me KZ-në.
MVZ-ja e OSBE/ODIHR-it u njoftua edhe për një numër rastesh që kanë të bëjnë me ndërprerjen e marrëdhënies së punës, transferimin ose punësimin e nëpunësve publike, që është në kundërshtim me KZ-në.
Rastet e tjera përfshinin reklamimin e vendeve të punës për një kompani private nga një komunë dhe keqpërdorimin e detyrës zyrtare nga dy kryetarë aktualë të komunave.
Poashtu, u ngritën padi ndaj dy kryetarëve të  komunave  për  keqpërdorim  të  detyrës  zyrtare,  duke  përfshirë  një  rast  të  shfrytëzimit  të drejtpërdrejtë të burimeve administrative për zhvillimin e fushatës.
Gjatë gjithë fushatës, MVZ-ja e OSBE/ODIHR-it vërejti shumë pretendime për presion ndaj votuese dhe blerje të votave nga parti të shumta, me ç’rast disa nga këto pretendime ishin të besueshme.
MVZ-ja e OSBE/ODIHR-it u informua nga palë të ndryshme të interesuara për raste të tilla në së paku 10 komuna, me ç’rast presionet ndaj grupeve të rrezikuara dhe kërcënimet për pasoja ndaj nëpunësve publikë ishin pretendimet më të shpeshta.
Megjithatë, u parashtruan vetëm disa ankesa zyrtare për këto çështje deri te organet përkatëse për zbatimin e ligjit.
Çdo veprim që krijon atmosferë në të cilën votuesit ndjejnë se nuk kanë mundësi ta hedhin votën e tyre në mënyrë të lirë pa frikë nga hakmarrja është në kundërshtim me përkushtimet e OSBE-së.
Poashtu, një organizatë e shoqërisë qytetare (OSHQ) pranoi shumë ankesa për shfrytëzimin e të miturve në fushatat e pothuajse të gjitha partive, gjë që ngriti shqetësime të konsiderueshme për këtë çështje.
Të  gjitha  rastet  dhe  pretendimet  për  presion,  frikësim,  blerje  të  votave  dhe  keqpërdorim  të burimeve  administrative  duhet  të  hetohen  plotësisht  dhe  në  mënyrë  efektive  dhe  të  ndiqen penalisht nga autoritetet, edhe atë në kohë.
Poashtu duhet ketë arsim qytetar me qëllim që të synohen aktivitetet korruptive në fushatat zgjedhore me të dhëna nga organet përkatëse.
Pati  disa  incidente  të  izoluara,  të  motivuara  politikisht,  që  përfshinin  sulme  ndaj  shtabeve zgjedhore dhe dhunë ndaj një kandidati.
Para rrethit të parë, në Shuto Orizare, kandidati aktual për  kryetar  komune  nga  Unioni  i  Romëve  të  Maqedonisë  (URM)  u  sulmua  dhe  u  lëndua.
Ndërmjet dy rretheve zgjedhore, vazhdoi armiqësia ndërmjet mbështetësve të kandidatëve, që rezultoi me prezencë të madhe të policisë.
Incidentet në Shuto Orizare i nxorën në shesh tensionet dhe nivelin e lartë të polarizimit brenda komunitetit rom.
Promovimi i pjesëmarrjes së grave në jetën publike nuk u trajtua në mënyrë të dukshme në fushatë.
Gjatë tubimeve, kandidatet gra shpeshherë ishin në skenën kryesore, mirëpo rrallë folën.
Megjithatë, kandidatet gra që u takuan me MVZ-në e OSBE/ODIHR-it, nuk shprehën shqetësim sa i përket mungesës për mundësi të barabarta për të zhvilluar fushatë.
Mesatarisht, 23 për qind e atyre që i ndoqën tubimet e vëzhguara ishin gra; një pjesëmarrje më e vogël e grave u vërejt  në  tubimet  që  u  mbajtën  në  zonat  e  shqiptarëve  etnikë.
Në  kuadër  të  ekipeve  për menaxhim të fushatës, gratë nuk kishin pozita të dalluara udhëheqëse.
Rekomandohet që partitë politike dhe institucionet relevante të ndërmarrin iniciativa për ta inkurajuar pjesëmarrjen e grave në procesin zgjedhor dhe në marrjen e vendimeve politike.
FINANCIMI I FUSHATËS
Rregullat për financimin e fushatës kanë pësuar ndryshime të konsiderueshme gjatë viteve të fundit, në përputhje me rekomandimet e OSBE/ODIHR-it, Komisionit të Venedikut, dhe të Grupit të  shteteve  kundër  korrupsionit  të  Këshillit  të  Evropës  (GRECO).
Megjithatë,  disa rekomandime të mëparshme dhe kufizime në kornizën ligjore mbeten të patrajtuara, që e zvogëlon transparencën dhe llogaridhënien.
Poashtu, janë ngritur shqetësime nga Komisioni Evropian për mungesën e vullnetit politik për të krijuar mekanizëm efektiv për mbikëqyrjen e financimit të fushatave, dhe për mandatet që përputhen në mes tyre të institucioneve të ndryshme dhe të organeve për zbatimin e ligjit.
Fushatat financohen nga anëtarësia partiake dhe donacionet private.
Donacionet nga institucionet publike, donacionet nga jashtë, si dhe ato anonime, ndërmjet burimeve të tjera, janë të ndaluara.
Donacionet janë të kufizuara në vlerën 3.000 euro për individë dhe 30.000 euro për subjektet juridike, duke i përfshirë edhe kontributet në natyrë.
Limiti për shpenzim në fushatë është 1.8 euro për kokë të votuesve të regjistruar në komunë, për çdo rreth zgjedhor.
Të gjitha transaksionet e fushatës duhet të realizohen nëpërmjet llogarisë së veçantë bankare për këtë qëllim.
Shpenzimet e fushatës kompensohen nga administrata lokale me çmim prej 0.24 eurosh për çdo votë që e fitojnë listat, të cilat fitojnë së paku 1.5 për qind të të gjitha votave të hedhura në një komunë.
Shkelja e pjesës më të madhe të rregullave për financimin e fushatës ka për pasojë anulimin e pjesshëm ose të plotë të kompensimit dhe/ose shqiptimin e gjobave të rrepta, dhe në disa raste edhe dënim me burg.
Garuesit duhej të dorëzonin dy raporte të përkohshme në KSHZ, Entin shtetëror për revizion (ESHR) dhe KSHPK para rrethit të parë (më 5 dhe 14 tetor) dhe një në rrethin e dytë (më 28 tetor).
Një numër i madh i garuesve nuk i dorëzuan raportet e përkohshme deri në afatin e fundit apo nuk i dorëzuan fare, gjë që rezultoi me qasje të kufizuar në të dhënat për financimin e fushatës për votuesit para se ta hedhin votën e tyre; shumë raporte u dërguan me postë dhe arritën pas ditës së zgjedhjeve, duke i përfshirë edhe raportet nga VMRO-DPMNE në të dyja rrethet.
Përkundër rekomandimit paraprak të OSBE/ODIHR-it, nuk janë paraparë dënime për mosdorëzimin në kohë të raporteve të përkohshme, gjë që e kufizon zbatimin e këtij obligimi.
Edhe pse raportet e përkohshme duhet të publikohen nga institucionet relevante dhe nga garuesit, nuk është paraparë afat i fundit për këtë; vetëm KSHZ-ja e publikoi shumicën e raporteve menjëherë.
Ministria  e  Financave  e  lëshoi  një  shabllon  të  ri  për  raportet,  ku  kërkohen  informata gjithëpërfshirëse për të gjithë donatorët dhe donacionet, dhe në përputhje me rekomandimin e mëparshëm  të  OSBE/ODIHR-it,  ndarje  të  detajuar  të  shpenzimeve,  gjë  që  e  përmirësoi transparencën.
Megjithatë, raportet e përkohshme të disa partive, duke e përfshirë edhe LSDM-në, nuk i kishin ndarë në detaje shpenzimet për reklama, siç kërkohet në shabllon.
Poashtu, sipas LSDM-së, në raportet e tyre janë paraqitur vetëm rreth gjysma e shpenzimeve për shkak se shumë fatura nuk i kishin pranuar, veçanërisht për reklamat në televizion.
Aq më tepër, disa parti shpenzuan më tepër se sa të hyrat që i kishin raportuar, gjoja duke shfrytëzuar kredi bankare për t’i  financuar  shpenzimet  e  tepërta,  që  është  në  kundërshtim  me  ligjin.
Për  disa  raporte, veçanërisht ato të grupeve të votuesve, u shfrytëzua shablloni i vjetër që ka më pak detaje.
Partitë më të mëdha politike i shpenzuan pjesën më të madhe të fondeve të fushatës së tyre për reklamim të paguar në mediat tradicionale dhe ato onlajn; në trembëdhjetë raporte janë shënuar zero të hyra dhe shpenzime.
Me KZ-në duhet të kërkohet që raportet e përkohshme për financimin e fushatës të dorëzohen në mënyrë elektronike dhe duhet të vendosen dënime të përshtatshme për dorëzimin e vonshëm ose për mosdorëzimin e tyre.
Shablloni duhet të përfshijë ndarje të shpenzimeve sipas komunave dhe duhet  të  kërkojë  raportim  të  shpenzimeve  të  shkaktuara.
Poashtu,  ligji  duhet  të  parashohë publikimin e raporteve të përkohshme dhe atij përfundimtar në ditën e dorëzimit të tyre.
ESHR-ja bën mbikëqyrje të financimit të fushatës, duke përfshirë edhe shqyrtimin e ankesave dhe përcjelljen e shkeljeve deri te organet relevante për zbatimin e ligjit.
Megjithatë, raportet e përkohshme  financiare  nuk  i  nënshtrohen  analizës,  gjë  që  e  pengon  zbulimin  e  hershëm  të parregullsive.
ESHR-ja duhet të bëjë revizion të raporteve përfundimtare, të cilat dorëzohen në afat prej katër muajsh pas zgjedhjeve, që është një afat i zgjatur pa nevojë.
Në kundërshtim me praktikën e mirë, KZ-ja nuk e definon diapazonin e revizioneve, dhe ESHR-ja nuk ka kompetenca hetuese.
Sipas ESHR-së, ajo vetëm i verifikon të hyrat dhe shpenzimet, dhe nuk ka për qëllim zbulimin e shkeljeve.
Aq më tepër, jo të gjitha raportet i nënshtrohen revizionit, për shkak të mandatit dhe burimeve të kufizuara të saj.
Me këtë nuk përmbushen kërkesat për transparencë dhe llogaridhënie siç parashohin obligimet dhe standardet ndërkombëtare.
ESHR-ja nuk ka pranuar asnjë ankesë dhe nuk ka përcjellë asnjë çështje deri te organet për zbatimin e ligjit.
ESHR-së duhet t’i jepet kompetencë për t’i analizuar raportet, dhe t’i publikojë konstatimet e saj dhe shkeljet e mundshme t’ua përcjellë organeve përkatëse para ditës së zgjedhjeve.
Afati i fundit për dorëzimin e raporteve duhet të jetë në afat prej 30 ditësh pas zgjedhjeve.
Ligji duhet ta përcaktojë diapazonin e revizioneve për të siguruar analizë gjithëpërfshirëse kundër çfarë do qoftë shkeljeje të mundshme dhe ESHR-së duhet t’i jepen kompetencat e nevojshme për hetim.
Dënimet e parapara për të gjitha llojet e shkeljeve duhet të zbatohen.
MEDIAT
Ambienti mediatik
Ambienti mediatik që karakterizohet me një numër të madh të operatorëve që veprojnë në një treg relativisht të vogël, përfshin 170 media.
Televizioni është burimi kryesor i informimit, qarkullimi i  gazetave  është  i  vogël,  ndërsa  depërtimi  gjithnjë  e  më  i  madh  i  internetit  ka  mundësuar zhvillimin e dukshëm të ueb-faqeve me lajme.
Përkrah tregut mediatik maqedonas ekziston edhe tregu mediatik në gjuhën shqipe.
Në përgjithësi, mediat janë të ndara në baza politike dhe akoma mbeten shqetësimet për nivelin e ulët të standardeve profesionale në një numër mediash gjë që e dëmton të drejtën e publikut për të pranuar raportim objektiv dhe të balancuar.
Në kuadër të transmetuesit publik, Radiotelevizionit të Maqedonisë (RTM), veprojnë TVM1, TVM2, kanali kuvendor, si dhe tre radio-stacione.
Transmetuesi publik TVM2 (kanal në gjuhën shqipe) dhe stacioni televiziv privat Alsat-M, janë dy mediat kryesore në nivel shtetëror në gjuhën shqipe.
Transmetuesit privatë TV Sitel, Kanal 5 dhe Telma janë kanalet më të shikuara në vend.
Më 19 shtator të vitit 2017, parlamenti e hoqi taksën për radiodifuzion me të cilën financohej transmetuesi publik, Agjencia për shërbime audio dhe audio-vizuale mediatike (ASHAAM) dhe Radiodifuzioni i Maqedonisë (RDM).
Nga 1 tetori i vitit 2017, këto institucione financohen vetëm nga buxheti shtetëror.
Bashkëbiseduesit e MVZ-së së OSBE/ODIHR-it shprehën shqetësim se kufizimet e këtilla për financim mund ta vështirësojnë punën e ASHAAM-it dhe ta dobësojnë edhe më shumë RTM-në si transmetues publik për shkak të ndërhyrjes së mundshme politike.
Korniza ligjore
Kushtetuta e garanton lirinë e të shprehurit dhe e ndalon censurimin.
KZ-ja parasheh që të gjitha mediat, duke i përfshirë edhe ueb-faqet, t’i mbulojnë zgjedhjet në mënyrë të drejtë, të balancuar dhe të paanshme.
Megjithatë, KZ-ja nuk parasheh në mënyrë eksplicite që të ketë mbulim të drejtë për kandidatët e pavarur.
Reklamimi i paguar në mediat private është i rregulluar në mënyrë të rreptë, ashtu siç është i rregulluar edhe mbulimi i zgjedhjeve në lajmet e RTM-së.
Poashtu, nga RTM-ja kërkohet që garuesve politikë t’u ofrojë minutazh për emetim falas në periudhën me shikim më të madh.
Para të dyja rretheve zgjedhore, ndarja e hapësirës kohore për emetim falas u përcaktua për datën që u kërkua nga ana e kandidatëve, që është në kundërshtim me dispozitat e KZ-së.
Respektimi i ligjeve nga ana e mediave monitorohet nga ASHAM-i, i cili shkeljet dhe ankesat eventuale ia përcjell gjykatës kompetente.
ASHAM-i bëri monitorim sistematik të mediave dhe raportet i publikoi rregullisht në ueb-faqen e tij.
ASHAM-i inicioi 14 procedura kundërvajtëse kundër nëntë mediave për shkelje që kanë të bëjnë me reklamimin e paguar politik, raportimin jo të balancuar,  publikimin e anketave zgjedhore dhe shkeljen e heshtjes zgjedhore.
Gjykatat Themelore morën vendime për katër raste, me ç’rast në tre raste shqiptuan dënime më të ulëta se sa që janë paraparë në KZ dhe në një rast lëshuan paralajmërim zyrtar.
Për dy vendime, ASHAM-i  parashtroi  ankesë  me  arsyetim  se  gjobat  ishin  të  pamjaftueshme.
ASHAM-i  e  dëshmoi profesionalizmin e tij gjatë zgjedhjeve, duke e përmbushur mandatin e tij në tërësi.
Megjithatë, efektiviteti i shqyrtimit gjyqësor të ankesave në lidhje me mediat u dëmtua për shkak të tejkalimit të afateve ligjore nga ana e gjykatave dhe shqiptimit të gjobave më të ulëta se sa që janë paraparë me ligj.
Për më tepër, bashkëbiseduesit e MVZ-së së OSBE/ODIHR-it shprehën shqetësime në lidhje me emërimin e Këshillit të ASHAM-it.
Në shtator të vitit 2017, u propozuan ndryshime të reja në Ligjin për shërbime audio dhe audio-vizuale mediatike për ta ndryshuar procedurën për zgjedhjen e Këshillit të ASHAM-it dhe për të siguruar pavarësi nga ndërhyrjet politike.
Për ta ruajtur edhe më tutje rolin e ASHAM-it, anëtarët e tij duhet të emërohen në mënyrë që siguron pavarësi nga ndikimi politik.
Konstatimet e OSBE/ODIHR-it nga monitorimi i mediave
Rezultatet nga monitorimi i mediave nga ana MVZ-së së OSBE/ODIHR-it treguan se, siç është paraparë me KZ-në, RTM-ja u ofroi të gjithë garuesve minutazh falas në periudhën me shikim më të madh.
Megjithatë, vetëm 26 kandidatë e shfrytëzuan këtë mundësi në TVM1 gjatë rrethit të parë dhe 5 kandidatë gjatë rrethit të dytë.
Kandidatët shqipfolës nuk kërkuan aspak minutazh falas në TVM2 në asnjërin rreth zgjedhor.
Për fat të keq, RTM-së i mungoi raportimi i detajuar, duke e kufizuar vënien në dispozicion të informatave analitike për votuesit dhe ofroi mbulim të vogël të kandidateve dhe politikaneve gra.
RTM-ja duhet ta përforcojë rolin e saj si transmetues publik duke e përmirësuar cilësinë e programeve.
Ajo  duhet  ta  promovojë  pluralizmin,  të  ofrojë  një  diapazon  më  të  gjerë  të pikëpamjeve politike, ta profesionalizojë gazetarinë, të shpërndajë programe për edukimin e votuesve dhe ta rrisë pjesëmarrjen politike të grave duke u ofruar atyre mbulim më të madh në lajme.
Mbulimi i lajmeve në RTM, edhe pse në përputhje me KZ-në, i vendosi në pozitë të pafavorshme partitë më të vogla dhe kandidatët e pavarur.
Në rrethin e parë, në TVM1, LSDM-ja kishte mbulim prej 37 për qind, VMRO-DPMNE-ja 32 për qind, BDI-ja 11 për qind dhe BESA 7 për qind.
Të gjitha partive të tjera parlamentare iu kushtuan gjithsej 9 për qind të mbulimit mediatik, ndërsa partive joparlamentare 3 për qind dhe kandidatëve të pavarur 1 për qind.
TVM2 u kushtoi më tepër kohë partive të shqiptarëve etnikë.
Në periudhën para rrethit të dytë, mediat e monitoruara kryesisht u fokusuan në rezultatet e rrethit të parë me raportim të kufizuar për fushatën e rrethit të dytë.
Mbulimi në lajme kushtuar garuesve u zmadhua vetëm në javën e fundit të fushatës.
Transmetuesi publik i kushtoi, në mes tjerëve, 25 për qind të mbulimit në lajme LSDM-së, 24 për qind VMRO-DPMNE-së, 20 për qind BDI-së, 15 për qind BESË-s dhe 9 për qind ASH-së.
Kërkesa ligjore që RTM-ja të ofrojë sasi të saktë të kohës në çdo emision të lajmeve kushtuar mbulimit  të  aktiviteteve  të  fushatës  së  partive  duhet  të  zëvendësohet  me  një  kërkesë  më  të përgjithshme për të mundësuar qasje dhe mbulim të barabartë në lajme për partitë më të vogla dhe kandidatët e pavarur, si dhe të ruhet balanca ndërmjet parimit për mundësi të barabartë ndërmjet garuesve, pluralizmit të pikëpamjeve dhe lirisë së gazetarëve.
Gjatë rrethit të parë, mediat private kryesisht ofruan mbulim të LSDM-së, edhe atë kryesisht për shkak të reklamave të paguara.
LSDM-ja kishte mbulim prej 47 për qind, e ndjekur nga VMRO-DPMNE-ja me 29 për qind dhe BDI-ja me 17 për qind.
LSDM-ja emetoi reklama me porosi negative gjatë gjithë fushatës në rrethin e parë.
Gjatë rrethit të dytë, kanalet private i kushtuan 40 për qind të mbulimit në lajme LSDM-së, 35 për qind VMRO-DPMNE-së, 9 për qind BDI-së, 9 për qind ASH-së, 4 për qind BESË-s dhe 2 për qind PDSH-së.
Një numër i madh i video-klipeve të paguara reklamuese, me ton negativ, u përdorën kryesisht nga VMRO-DPMNE-ja, dhe herë pas here nga LSDM-ja, sikurse në rrethin e parë.
Edhe mediat radiodifuzive publike edhe ato private organizuan debate ndërmjet kandidatëve për kryetarë të komunave në komunat e tyre përkatëse dhe në studion e RTM-së në Shkup.
Debatet  ishin të organizuara mirë, megjithatë, rezultatet nga monitorimi i mediave nga ana e MVZ-së së OSBE/ODIHR-it treguan se një numër i madh i kandidatëve të ftuar të VMRO-DPMNE-së nuk morën pjesë në to.
Tetë debate ndërmjet LSDM-së dhe VMRO-DPMNE-së u zhvilluan në kanalin publik  TVM1  dhe  në  kanalin  privat  Kanal
Nuk  pati  debate  ndërmjet  kandidatëve  etnikë shqiptarë dhe kandidatëve të pavarur para balotazheve.
Video-klipet për edukimin e votuesve të prodhuara na KSHZ-ja dhe iVote u emetuan shpesh nga të gjitha mediat e monitoruara, veçanërisht në javën para ditës së zgjedhjeve.
Në rrethin e dytë, video-klipet për edukimin e votuesve ishin më të shkurtra dhe u emetuan më rrallë se sa në rrethin e parë.
Kanali në gjuhën shqipe TVM2 nuk emetoi asnjë video-klip për edukim të votuesve, sepse sipas transmetuesit, KSHZ-ja nuk u ka dhënë asnjë video-klip.
Në të dyja rrethet, gazetat e monitoruara në përgjithësi ofruan mbulim më të madh për dy partitë kryesore, LSDM-në dhe VMRO-DPMNE-në, dhe kishin ton neutral, përveç gazetës Slloboden Peçat,  e  cila  kishte  mbulim  tepër  kritik,  duke  e  përfshirë  edhe  tonin,  ndaj  kryetarit  dhe kandidatëve të VMRO-DPMNE-së.
Periudha e heshtjes zgjedhore u respektua në të dyja rrethet nga të gjitha mediat e monitoruara, me përjashtim të gazetës Slloboden Peçat.
Më 29 tetor, një gazetar dhe një kameraman nga transmetuesi privat TV 21-M u kërcënuan dhe u penguan  në  kryerjen  e  detyrës  së  tyre.
Më  2  nëntor,  gjatë  një  rasti  gjyqësor  në  Gjykatën Themelore Shkup 1, një kameraman i TV 21-M dhe një foto reporter nga një medie onlajn e lajmeve nga Kosova, u arrestuan nga policia dhe u mbajtën mbi gjashtë orë pa u dhënë mundësi që ta njoftojnë redaksinë ose familjet e tyre.
Shoqata a gazetarëve të Maqedonisë dërgoi ankesë në MPB, duke e dënuar ashpër aksionin e policisë dhe kërkoi hetim të plotë të rastit.
ANKESAT DHE APELIMET
Me KZ-në është paraparë një proces i centralizuar i ankesave zgjedhore, ku KSHZ-ja i shqyrton raste  në  shkallën  e  parë.
KZK-të  nuk  i  trajtojnë  ankesat,  gjë  që  shkakton  një  barrë  të panevojshme mbi organin më të lartë zgjedhor për të shqyrtuar, potencialisht, një numër të madh të ankesave brenda një afati të shkurtër kohor.
Poashtu, sektori juridik i KSHZ-së, i formuar në vitin 2014, në përputhje me rekomandimin e mëparshëm të OSBE/ODIHR-it, nuk u shfrytëzua sa duhet dhe nuk funksionoi në mënyrë efektive, pjesërisht për shkak të politizimit të komisionit.
Vendimet e KSHZ-së për ankesat dhe anulimet mund të apelohen në Gjykatën Administrative, e cila është shkalla e fundit në pothuajse të gjitha rastet, ndërsa gjykatat themelore kanë juridiksion mbi rastet civile dhe penale që kanë të bëjnë me zgjedhjet.
Afatet e fundit për dorëzimin dhe shqyrtimin e ankesave dhe të apeleve janë të shkurta pa nevojë, gjë që e pengon të drejtën për të kërkuar mjetet efektiv ligjor.
Duhet  konsideruar  decentralizimi  i  procesit  të  ankesave,  e  poashtu  mund  të  përforcohen kapacitetet e KZK-ve për t’i shqyrtuar ankesat.
Mund të përforcohet puna e KSHZ-së në lidhje me çështjet ligjore duke e shfrytëzuar në mënyrë efektive sektorin e tij ligjor.
Afatet e fundit për dorëzimin  dhe  shqyrtimin  e  ankesave  duhet  të  jenë  në  përputhje  me  praktikën  e  mirë ndërkombëtare.
Sistemi gjyqësor nuk është i pavarur në aspekt strukturor dhe bashkëbisedues të ndryshëm kishin mungesë të besimit në aftësinë e gjykatave, organeve për zbatimin e ligjit dhe të administratës zgjedhore për t’i shqyrtuar në mënyrë të paanshme dhe efektive rastet që kanë të bëjnë me zgjedhjet.
Disa theksuan se nuk ia vlen të inicohen raste nëpërmjet këtyre kanaleve formale.
Poashtu,  pesë  gjykatës  të  Gjykatës  Administrative,  ndaj  të  cilëve  janë  ngritur  aktpadi  për keqpërdorim të detyrës gjatë shqyrtimit të një ankese kyçe në zgjedhjet lokale të vitit 2013, vazhduan  t’i  shqyrtojnë  rastet  në  këto  zgjedhje,  që  kontribuoi  në  perceptimin  se  ka njëanshmëri.
KZ-ja ofron një kornizë të kufizuar për mjetet efektive ligjore për kontestet zgjedhore.
Edhe pse disa  vendime  të  KSHZ-së  dhe  të  KZK-ve  i  nënshtrohen  shqyrtimit  gjyqësor,  shumica  e vendimeve nuk i nënshtrohen shqyrtimit gjyqësor, dhe për këtë arsye një numër i rëndësishëm i aspekteve të procesit zgjedhor janë në kompetencë përfundimtare të administratës zgjedhore.
Kjo është në kundërshtim me garancitë kushtetuese dhe përkushtimet e OSBE-së.
Poashtu, palët e interesuara kanë të drejta të kufizuara për të kërkuar mjete ligjore për shkeljet që kanë të bëjnë me fushatën zgjedhore.
Në kundërshtim me praktikën e mirë, votuesit mund t’i sfidojnë vetëm vendimet që ndikojnë saktësisht mbi të drejtën e tyre personale të votës.
Vëzhguesit qytetarë nuk kanë të drejtë të parashtrojnë ankesa, vetëm garuesit mund t’i apelojnë rezultatet zgjedhore.
Të gjitha vendimet dhe (mos)veprimet e KZK-ve dhe KSHZ-së duhet t’u nënshtrohen mjeteve efektive ligjore në kohë dhe në mënyrë efektive.
Votuesit dhe vëzhguesit qytetarë duhet të kenë të drejtë të parashtrojnë çfarëdo lloji të ankesës në lidhje me zgjedhjet, duke i përfshirë edhe ankesat në lidhje me rezultatet.
Para ditës së zgjedhjeve të rrethit të parë, KSHZ-ja pranoi vetëm disa ankesa në kuadër të kompetencave të kufizuara të saj.
Ajo e shqyrtoi dhe e anuloi vendimin e një KZK-je që nuk ishte në juridiksion të KZK-së, mirëpo vendimi asnjëherë nuk u publikua.
KSHZ-ja i shqyrtoi nëntë ankesa në lidhje me mohimin e të drejtës për të votuar në shtëpi dhe i shfuqizoi ato, duke i anuluar vendimet e KZK-ve në përputhje me rregullativën e KSHZ-së.
Jo të gjitha vendimet e KSHZ-së u morën nga brenda afatit prej katër orësh për rastet që kanë të bëjnë me mbrojtjen e të drejtës për personale të votës.
Para rrethit të dytë KSHZ-ja nuk pranoi asnjë ankesë.
Në ditën e zgjedhjeve, KSHZ-ja vendosi në lidhje me ankesat që kanë të bëjnë me të drejtën e votës dhe kompetencën e mohuar në mënyrë të parregullt për dy ankesa që kishin të bëjnë me zhvillimin e fushatës në ditën e zgjedhjeve.
Për këto dy ankesa, nuk lëshoi refuzime formale.
Me faktin që KSHPK-ja ka vetëm zyra qendrore, ajo ka kompetencë mbi ankesat për shkeljen e dispozitave të KZ-së që kanë për qëllim ndarjen e shtetit nga partia, keqpërdorimin e burimeve shtetërore, blerjen e votave dhe presionin ndaj votuesve.
Megjithatë, KSHPK-ja e informoi MVZ-në e OSBE/ODIHR-it se efektiviteti i saj është i kufizuar për shkak të kompetencave të pamjaftueshme dhe mungesës së bashkëpunimit me organet shtetërore të nivelit të lartë dhe organet  për  zbatimin  e  ligjit.
Edhe  pse  bashkëbisedues  të  ndryshëm  të  MVZ-së  së OSBE/ODIHR-it shprehën pretendime për praktika korruptive që kanë të bëjnë me zgjedhjet anembanë vendit, shumë pak ankesa për këto çështje u dorëzuan në KSHPK.
Palët e interesuara theksuan se është e vështirë të vërtetohet frikësimi i votuesve dhe blerja e votave për shkak se dëshmitarët nguronin të paraqiteshin.
KSHPK-ja pranoi 22 ankesa në lidhje me zgjedhjet.
Ajo duhet të veprojë në lidhje me ankesat në afat prej pesë ditësh nga pranimi i tyre, që u interpretua si afat i fundit për të inicuar shqyrtim të rasteve, e jo për të marrë vendim përfundimtar.
Shumica e rasteve kishin të bëjnë me ndërprerjen e marrëdhënies së punës ose emërimin e nëpunësve publikë gjatë periudhës zgjedhore.
Pesë raste u miratuan, ndërsa në një rast u dëshmua se ndërprerja e marrëdhënies së punës ishte e motivuar politikisht.
Në disa raste pati pretendime për fillim të paligjshëm të projekteve infrastrukturore dhe  për  furnizime  qeveritare  gjatë  periudhës  zgjedhore,  si  dhe  për  shfrytëzimin  e  burimeve shtetërore  për  prodhimin  e  materialit  për  fushatë.
Shumica  mbetën  të  pazgjidhura  deri  pas zgjedhjeve.
Siç është e paraparë me ligj, të gjitha rastet u shqyrtuan në dëgjime publike dhe vendimet u postuan brenda 24 orëve.
Për shkak të interpretimit jokonsekuent të ndalesave që vlejnë për qeverinë dhe organet publike gjatë zgjedhjeve, më 15 gusht KSHPK-ja e miratoi një mendim të përgjithshëm për atë se cilat lloje të veprimeve janë të ndaluara gjatë fushatës zgjedhore.
Megjithatë, KSHPK-ja pranoi mbi 1.000 kërkesa nga institucionet shtetërore dhe komunale për të dhënë mendim se a mund të ndërmerren veprime të caktuara që lidhen me buxhetin.
Në fakt, përkundër mendimit të KSHPK-së se shkarkimi i Prokurorit publik do të paraqiste shkelje të KZ-së, ai megjithatë u shkarkua nga Kuvendi.
Duhet  të  përforcohen  kompetencat  e  KSHPK-së  për  hetim  dhe  për  zbatim  të  ligjit,  si  dhe bashkëpunimi  me  organet  për  zbatimin  e  ligjit  për  rastet  që  kanë  të  bëjnë  me  zgjedhjet.
Institucionet shtetërore duhet ta respektojnë në tërësi autoritetin e KSHPK-së.
Hapja e zyrave rajonale të KSHPK-së ose prezenca e saj rajonale, veçanërisht gjatë periudhës zgjedhore, mund të kontribuojë për ta penguar korrupsionin që lidhet me zgjedhjet.
Poashtu, një afat konkret për të vendosur për ankesat do të sigurojë veprim efektiv dhe në kohë.
VËZHGUESIT QYTETARË
DHE NDËRKOMBËTARË  Për të kontribuar për transparencën e procesit zgjedhor, KZ-ja parasheh që vëzhguesit qytetarë dhe ata ndërkombëtarë të kenë qasje në të gjitha fazat e procesit zgjedhor dhe Kodi i sjelljes i KSHZ-së, që është i detyrueshëm, parasheh paanshmëri dhe mosndërhyrje në procesin zgjedhor.
Në një proces të organizuar në kohë dhe inkluziv, KSHZ-ja akreditoi 6 organizata vëzhguese qytetare dhe 24 organizata vëzhguese ndërkombëtare.
Vëzhguesit qytetarë i monitoruan përgatitjet për zgjedhje dhe zhvillimin e fushatës anembanë vendit, gjë që ofroi një vlerësim jopartiak të zgjedhjeve.
KSHZ-ja akreditoi rreth 3.000 vëzhgues qytetarë për të dyja rrethet zgjedhore; 2.800 nga MOST-i dhe 200 nga CIVIL-i.
Përkundër mungesës së dispozitave ligjore për rrethin e dytë, KSHZ-ja lejoi që organizatat që ishin të akredituara të dorëzojnë lista të reja të vëzhguesve.
Edhe garuesit në zgjedhje akredituan përfaqësues të tyre për t’i vëzhguar të dyja rrethet zgjedhore.
XIII.
PJESËMARRJA E PAKICAVE KOMBËTARE  Marrëdhëniet ndëretnike luajtën rol të kufizuar në zgjedhjet lokale të vitit 2017.
Çështjet që ishin me rëndësi për marrëdhëniet ndërmjet bashkësive nuk u përdorën dukshëm në fushatë gjatë rrethit të parë.
Gjatë fushatës për rrethin e dytë u vërejt retorikë konfrontuese dhe herë pas here agresive ndërmjet kandidatëve që i përkasin bashkësisë së njëjtë, në komunat ku partitë që i takonin koalicionit në pushtet në nivel shtetëror garuan në nivel lokal.
Shumica e kandidatëve dhe e listave e pasqyruan përbërjen etnike të komunës përkatëse.
Në disa raste, kandidatët kërkuan të fitojnë vota përtej kufijve etnikë në balotazhet ndërmjet kandidatëve me përkatësi  të njëjtë etnike.
Në disa komuna, u formuan koalicione për t’i mbështetur kandidatët në rrethin e dytë që dallonin nga koalicioni në nivel qendror, gjë që bënte presion në marrëdhëniet ndërmjet partnerëve të koalicionit qeveritar.
I tillë ishte rasti i aleancës ndërmjet ASH-së dhe BESËS, që ishte më i theksuar në Gostivar dhe Strugë.
Partitë që i përfaqësojnë bashkësitë më të vogla etnike kanë paraqitur kandidatë për kryetarë të komunave vetëm në një numër të vogël komunash, atje ku janë të përqendruara këto grupe etnike, siç është rasti me turqit në Qendrën e Zhupës dhe Pllasnicë, dhe romët në Shuto Orizare.
Në vendet e tjera, bashkësitë më të vogla paraqitën lista me kandidatë për këshillat komunalë qoftë me partitë që i përfaqësojnë këto bashkësi ose si anëtarë të koalicioneve më të mëdha.
Në komunat ku votat e bashkësive më të vogla etnike janë vendimtare, kandidatët i kërkuan votat nga votuesit e këtyre grupeve etnike.
Partitë më të vogla etnike iu ankuan MVZ-së së OSBE/ODHIR-it se nuk kanë anëtarë të tyre në KSHZ dhe se nuk janë të përfaqësuar sa duhet nëpër KZK.
Mediat shtetërore u kushtuan shumë pak minutazh dhe hapësirë kandidatëve që i përfaqësojnë bashkësitë më të vogla dhe temat që ishin me rëndësi për ta u mbuluan në mënyrë të kufizuar.
Mund të ndërmerren masa plotësuese për ta lehtësuar pjesëmarrjen e pakicave në çështjet publike dhe në zgjedhje.
Në përputhje me kërkesën e paraparë në KZ për përfaqësim të drejtë të pakicave në organet për menaxhimin e zgjedhjeve, bashkësitë më të vogla duhet të përfaqësohen më mirë në administratën zgjedhore, edhe në nivel të KSHZ-së edhe në nivel të KZK-ve.
Mediat duhet të ofrojnë hapësirë më të drejtë për partitë politike që i përfaqësojnë bashkësitë më të vogla.
Fushatat për edukimin e votuesve dhe ngritjen e vetëdijes, duke e përfshirë edhe të drejtën për të votuar  pa  frikë  nga  hakmarrja,  duhet  t’i  synojnë  bashkësitë  e  pakicave  dhe  mundësisht  të realizohen në gjuhët e tyre.
DITA E ZGJEDHJEVE (RRETHI I PARË)
Votimi i hershëm dhe dita e zgjedhjeve kaluan në mënyrë të rregullt në pjesën më të madhe të vendit.
Megjithatë,  u  vërejtën  disa  parregullsi  procedurale,  në  veçanti  gjatë  numërimit  dhe nxjerrjes së rezultateve.
Nëntë raste të gjoja blerjes votave në pesë komuna u denoncuan në polici, tre prej të cilave u përcollën për ndjekje penale119.
Dhjetë persona u arrestuan për fotografim të fletëvotimeve të tyre.
Transparenca u përmirësua me praninë e vëzhguesve partiakë dhe atyre qytetarë në 76 dhe 52 për qind të vendvotimeve të vëzhguara, respektivisht.
Në 55 për qind të KZ-ve të vëzhguara, kryetari ishte grua, ndërsa në përgjithësi anëtaret gra e përbënin shumicën.
HAPJA DHE VOTIMI  Votimi i hershëm u realizua më 14 tetor për gjithsej 6.916 votues (rreth 0.3 për qind e votuesve të regjistruar), duke i përfshirë votuesit në institucionet ndëshkuese, personat e zhvendosur në brendi të vendit dhe votuesit në shtëpi.
Kjo u vlerësua negativisht në 14 nga 96 rastet e vëzhguara.
Fshehtësia e votës u komprometua në 13 raste, ndërsa në 7 raste, KZ-të nuk e shfrytëzuan kabinën e votimit.
Përderisa votimi në burgje ishte i organizuar mirë dhe anëtarë të KZ-ve me njohuri të mira i ndoqën procedurat e parapara, shumë të burgosur nuk kishin mundësi të votojnë për shkak se ose nuk ishin përfshirë në listat zgjedhore ose u kishte kaluar afati i vlefshmërisë së dokumenteve për identifikim.
Mbi 900 votues në institucionet ndëshkuese anembanë vendit nuk kishin mundësi as ta kontrollojnë listën gjatë periudhës së këqyrjes publike e as nuk kishin mundësi të nxjerrin dokumente  të  reja  të  identifikimit  me  ndihmën  e  institucioneve  relevante.
Me  këtë,  këtyre votuesve iu mor e drejta e votës.
Për të garantuar se votuesit me të drejtë vote në institucionet ndëshkuese kanë mundësi ta ushtrojnë të drejtën e tyre të votës, autoritetet që janë përgjegjëse për përpilimin e listave të votuesve në këto institucione duhet të sigurojnë se të gjithë votuesit me të drejtë vote janë të përfshirë në listat e votuesve dhe se kanë mundësi për t’i rinovuar dokumentet e identifikimit që u ka kaluar afati i vlefshmërisë.
Më  15  tetor,  hapja  e  vendvotimeve  u  vlerësua  si  e  mirë  ose  shumë  e  mirë  në  75  nga  82 vendvotime të vëzhguara.
Shumica e vendvotimeve u hapën në kohë ose me një vonesë shumë të vogël dhe u vërejtën parregullsi shumë të vogla procedurale.
Në 14 raste, protokollet nuk u plotësuan para hapjes së vendvotimit, dhe në 5 raste vëzhguesit partiakë ndërhynë në proces.
Votimi u vlerësua pozitivisht në 94 për qind të vendvotimeve të vëzhguara.
Parregullsitë më të shpeshta përfshinin votim familjar/grupor dhe votim në emër të dikujt tjetër (8 dhe 2 për qind, respektivisht), kuti të votimit të mbyllura në mënyrë joadekuate (2 për qind) dhe tentime për të ndikuar  në  zgjedhjen  e  votuesit  (1  për  qind).
Organizimi  i  hapësirës  së  vendvotimeve  nuk mundësoi mbrojtje të mjaftueshme të fshehtësisë së votës në 2 për qind të vendvotimeve të vëzhguara.
KSHZ-ja pranoi kërkesa nga më shumë se 10 KZK për të marrë udhëzime se si të veprojnë në lidhje me parregullsitë; disa përfshinin anëtarë të KZ-ve që u kanë dhënë votuesve disa fletëvotime.
Në 3 për qind të vëzhgimeve vëzhguesit partiakë kanë ndërhyrë në punën e KZ-ve; disa gjoja i ndiqnin votuesit në vendvotime.
Të gjithë bashkëbiseduesit e MVZ-së së OSBE/ODIHR-it theksuan se partitë politike dhe garuesit duhet të përmbahen nga ndërhyrja në punën e KZ-ve dhe duhet rreptësishtë ta ndjekin detyrën e tyre.
Votuesit nuk mundën t’i gjejnë emrat e tyre në listat e votuesve në 9 për qind të vendvotimeve të vëzhguara.
KSHZ-ja pranoi mbi 45 ankesa në lidhje me mohimin e të drejtës së votës, kryesisht nga qytetarë që nuk ishin në listë për shkak të kalimit të afatit të vlefshmërisë së dokumenteve për identifikim.
Shumica  e  tyre  u  refuzuan  për  shkak  se  lista  nuk  mund  të  ndryshohet  pas përfundimit të saj.
NUMËRIMI DHE NXJERRJA E REZULTATEVE  Numërimi  u  vlerësua  si  efikas  dhe  transparent  në  69  prej  78  vendvotimeve  të  vëzhguara.
Megjithatë, në 9 raste procedurat e parapara nuk u ndoqën, në 15 raste KZ-të nuk i anuluan në mënyrë adekuate fletëvotimet e pashfrytëzuara dhe nuk e caktuan numrin e votuesve që kanë votuar.
Në  11  raste  persona  të  paautorizuar  i  numëruan  fletëvotimet.
Në  12  raste,  KZ-të  u përballën me vështirësi gjatë plotësimit të protokolleve.
Një e treta e KZ-ve të vëzhguara nuk i nxorën protokollet me rezultate për këqyrje publike.
Gjatë nxjerrjes së rezultateve, në 65 nga 71 KZK të vëzhguara, u ndoqën shumica e procedurave.
Megjithatë,  mangësitë  në  transparencë  (3  raste),  hapësira  e  pamjaftueshme  (12  raste)  dhe mosorganizimi (6 raste) e vonoi procesin në 6 KZK.
Në 14 KZK, vëzhguesit nuk kishin qasje të mjaftueshme në procesin e futjes së të dhënave, gjë që e kufizoi transparencën.
Gjatë numërimit të votave në të dyja rrethet, vlefshmëria e fletëvotimeve u përcaktua në bazë të vendimit të KSHZ-së.
Në kundërshtim me KZ-në dhe praktikën e mirë ndërkombëtare, ky vendim kërkonte nga KZ-të që t’i shpallin të pavlefshme disa fletëvotime në të cilat qëllimi i votuesit ka   qenë i qartë.
Kjo, së bashku me mungesën e dispozitave për fletëvotimet e dëmtuara pa qëllim dhe për fletëvotimet e zbrazëta, kontribuoi që të ketë një numër të lartë të fletëvotimeve të pavlefshme.
Praktika e mirë rekomandon që të bëhet një përpjekje për ta “konstatuar qëllimin e votuesit”.
Numri i fletëvotimeve të pavlefshme u zvogëlua prej 4.2 për qind në rrethin e parë në 2.8 për qind në rrethin e dytë, me gjasë për shkak se votuesit kishin vetëm një fletëvotim për të votuar në rrethin e dytë.
KZK-të i nxorën rezultatet duke i futur të dhënat nga protokollet e KZ-ve në sistemin e unifikuar elektronik për menaxhimin e rezultateve.
KSHZ-ja nuk i qartësoi procedurat për korrigjimin e gabimeve në protokolle, udhëzimeve të saj u mungonte qartësia dhe protokollet me rezultate të korrigjuara nuk u bënë publike.
Poashtu, KZK-të futën të dhëna me mospërputhje numerike në rezultate, që çoi në me mospajtime të konsiderueshme ndërmjet votave të hedhura dhe numrit të votuesve që kanë votuar.
Aq më tepër, nuk ka dispozita për futjen e protokolleve me rezultate në ueb-faqe dhe publikimin e tyre onlajn.
Për të siguruar transparencë dhe besim në procesin zgjedhor, të gjitha protokollet me rezultate, duke i përfshirë edhe ato që janë korrigjuar më vonë gjatë procesit, duhet të futen onlajn.
Duhet të parashihen procedura të detajuara për korrigjimin e protokolleve me rezultate në KZK.
Rezultatet preliminare duhet të publikohen në afat prej 7 orësh pas përfundimit të votimit dhe në afat prej 10 orësh në Qytetin e Shkupit.
Përderisa disa KZK e respektuan këtë afat të shkurtër, 49 KZK  që  kishin  më  tepër  vendvotime  për  t’i  përpunuar  nuk  kishin  mundësi  që  t’i  postojnë rezultatet  në  kohë.
Për  shkak  të  paketimit  joadekuat  të  votave  nga  burgjet  dhe  problemeve logjistike në dorëzimin e votave nga burgjet në komunat përkatëse, rezultatet për komunat e Shkupit  u  publikuan  në  ueb-faqen  e  KSHZ-së  më  17  nëntor.
KSHZ-ja  njoftoi  në  mënyrë preliminare se përqindja e daljes në votime ishte 60 për qind.
DITA E ZGJEDHJEVE (RRETHI I DYTË)  Votimi i hershëm dhe dita e zgjedhjeve në përgjithësi ishin të menaxhuara mirë.
Megjithatë, parregullsitë procedurale që u vërejtën gjatë numërimit të votave e zvogëluan vlerësimin pozitiv.
MVZ-ja e OSBE/ODIHR-it ka njohuri për pesë raste të inicuara nga policia ndaj votuesve që i kanë fotografuar fletëvotimet e tyre.
Dy raste të blerjes së votave në Shkup u përcollën për  Ish-Republika Jugosllave e Maqedonisë        Faqja: 30 Zgjedhjet lokale, 15 tetor dhe 29 tetor 2017   Raporti përfundimtar i Misionit të OSBE/ODIHR-it për vëzhgimin e zgjedhjeve ndjekje penale.
U vërejt prezencë e fuqishme policore përreth vendvotimeve në disa komuna.
Vëzhguesit partiakë dhe ata qytetarë ishin të pranishëm në 92 dhe 54 për qind të vendvotimeve të vëzhguara, respektivisht.
Në 53 për qind të vëzhgimeve, KZ-të ishin të udhëhequra nga gratë.
HAPJA DHE VOTIMI  Votimi i hershëm më 28 tetor u vlerësua pozitivisht në të gjitha 9 burgjet dhe në 40 nga 44 vëzhgimet  e  votimit  në  shtëpi.
Vërejtjet  negative  të  vëzhguesve  kishin  të  bëjnë  me komprometimin e fshehtësisë së votës dhe me mungesën e kutisë së votimit.
Në ditën e zgjedhjeve, hapja e vendvotimeve u vlerësua pozitivisht në 44 nga 45 vendvotime të vëzhguara.
Integriteti i procesit nuk u ndikua nga një numër i vëzhguar i parregullsive të imta zgjedhore.
Në pesë raste, protokollet nuk ishin plotësuar, dhe në një komunë numri i votuesve të regjistruar që ishte shtypur në protokolle nuk ishte i saktë; nga KSHZ-ja u kërkua ta korrigjojë gabimin.
Votimi u vlerësua pozitivisht në 97 për qind të vendvotimeve të vëzhguara.
Megjithatë, në dy komuna  u  vërejtën  tensione  jashtë  disa  vendvotimeve  për  shkak  të  prezencës  së  aktivistëve partiakë.
Parregullsitë  e  vërejtura  procedurale  përfshinin  votim  familjar  (6  për  qind), komprometim  të  fshehtësisë  së  votës  (2  për  qind),  dhe  tejkalim  të mandatit  nga  vëzhguesit partiakë (2 për qind).
Pas kërkesave të pranuara, KSHZ-ja i këshilloi tre KZK si të veprojnë në lidhje me parregullsitë e ndryshme.
Shabllon me alfabetin e Brajit kishte në 62 për qind të vendvotimeve të vëzhguara, që ishte një rritje e dukshme në krahasim me rrethin e parë të zgjedhjeve kur u vërejt se shabllon të tillë kishte vetëm në 8 për qind të vëzhgimeve.
Megjithatë, sikurse edhe në rrethin e parë, mbi gjysma e vendvotimeve  të  vëzhguara  nuk  kishin  qasje  për  karrocat  invalidore.
Pozitivisht,  u siguruan kabina  për  votim  me  qasje  për  karrocat  invalidore  në  mbi  dy  të  tretën  e  vendvotimeve  të vëzhguara.
Për ta inkurajuar pjesëmarrjen e barabartë të personave me invaliditet në zgjedhje, administrata zgjedhore duhet të ndërmarrë masa plotësuese për ta përmirësuar qasjen në vendvotime.
NUMËRIMI DHE NXJERRJA E REZULTATEVE
Vendvotimet u mbyllën në kohë dhe shumica e KZ-ve i ndoqën procedurat për mbylljen e vendvotimeve.
Megjithatë, numërimi u vlerësua negativisht në 8 nga 44 rastet e vëzhguara.
Në 14 raste, KZ-të nuk e përcaktuan si duhet numrin e votuesve që kanë votuar, dhe në 9 raste nuk i numëruan  fletëvotimet  e  pashfrytëzuara.
Më  shumë  se  gjysma  e  KB-ve  të  vëzhguara  nuk  i vendosën publikisht protokollet e rezultateve, gjë që e dëmtoi transparencën.
Nxjerrja e rezultateve ishte efikase dhe transparente në të gjitha 35 KZK-të e vëzhguara.
Sistemi i centralizuar për menaxhimin e rezultateve funksionoi në mënyrë të rregullt në gjitha KZK-të, përveç njërës.
Në 16 KZK, u korrigjuan një numër i protokolleve të rezultateve të KB-ve që kishin gabime numerike, që tregon se trajnimi për mënyrën se si duhet të plotësohen ato nuk ka qenë i mjaftueshëm., Ankesa zyrtare gabimisht u parashtruan në gjashtë KZK, në vend që ato të dorëzohen në KSHZ, siç është paraparë me ligj.
KSHZ-ja filloi me publikimin onlajn të rezultateve paraprake sipas vendvotimeve një kohë të shkurtër pas mbylljes së votimit.
Për dallim nga rrethi i parë, tani u respektua afati ligjor, dhe u vërejt një përmirësim në saktësinë e rezultateve të publikuara.
U njoftua se përqindja e daljes në votime ishte 51.92 për qind.
ZHVILLIMET PAS DITËS SË ZGJEDHJEVE
ZHVILLIMET POLITIKE
KSHZ-ja  i  certifikoi  zgjedhjet  lokale  më  14  nëntor.
Në  mesin  e  kryetarëve  të  zgjedhur  të komunave, 57 e përfaqësojnë LSDM-në, 10 janë nga BDI-ja, 5  nga VMRO-DPMNE-ja, 3 nga ASH-ja, 1 nga BESA, 1 nga PSDH-ja, 1 nga Partia Demokratike e Turqve në Maqedoni (PDTM) dhe 3 të pavarur, nga kryetarët e zgjedhur të komunave, gjashtë janë gra, që është vetëm 7.4 për qind e të gjithë kryetarëve të komunave.
Zgjedhjet për këshillat komunalë anembanë vendit, kryesisht u fituan nga LSDM-ja (41 për qind), VMRO-DPMNE-ja (32 për qind), pason BDI-ja (10 për qind), BESA (5 për qind), ASH-ja (5 për qind), PDSH-ja (1 për qind), partitë e tjera më të vogla dhe kandidatët e pavarur (4 dhe 3 për qind respektivisht).
Gjithsej janë zgjedhur 455 gra, që paraqet 33.7 për qind të të gjithë këshilltarëve.
Atmosfera  paszgjedhore  në  përgjithësi  ishte  e  qetë  dhe  u  bë  dorëzimi  paqësor  i  pushtetit.
Këshilltarët komunalë dhe kryetarët e komunave që fituan në rrethin e parë, i morën certifikatat nga KZK-të përkatëse dhe filluan me detyrën e tyre zyrtare më 18 tetor.
Kryetarët e komunave të zgjedhur në rrethin e dytë e morën detyrën më 1 nëntor.
Në përgjithësi, zgjedhjet lokale të vitit 2017 u perceptuan si një hap i rëndësishëm në ndërtimin e kredibilitetit të qeverisë së re dhe kontribuan në përforcimin e besimit në procesin demokratik.
Lideri i LSDM-së deklaroi se zgjedhjet ishin të lira, demokratike dhe paqësore, ndërsa lideri i BDI-së theksoi se kryetarët e komunave nga radhët e partisë së tij do t’u shërbejnë të gjithë qytetarëve pa marrë parasysh përkatësinë e tyre etnike.
Në të njëjtën kohë, VMRO-DPMNE-ja deklaroi se nuk do t’i pranojë rezultatet e zgjedhjeve pasi që ato kanë qenë zgjedhjet e organizuara më keq që nga pavarësia e vendit, të shoqëruara me kërcënime dhe dhunë të përmasave të mëdha ndaj  votuesve.
VMRO-DPMNE-ja  propozoi  një  plan  shtatë-pikësh  për  rikthim  të demokracisë.
Kryetari i ASH-së theksoi se do t’i pranojë të gjitha rezultatet përveç në Strugë, ku humbi.
ANKESAT DHE APELIMET
KSHZ-ja është kompetente për shqyrtimin e ankesave në lidhje me parregullsitë në proceset e votimit, numërimit dhe nxjerrjes së rezultateve, si dhe kundërshtimet e rezultateve.
Vendimet e KSHZ-së mund të apelohen në Gjykatën Administrative.
Garuesit kanë të drejtë të parashtrojnë ankesa në afat prej 48 orësh nga publikimi i rezultateve preliminare.
Megjithatë, KSHZ-ja shpalli një afat të fundit të unifikuar, duke mos e marrë parasysh kohën e saktë kur secila KZK i ka publikuar rezultatet e saj.
Me këtë u shkurtua në masë të konsiderueshme afati kohor për disa ankesa dhe kjo e dëmtoi të drejtën për të kërkuar mjet efektiv ligjor.
Poashtu, afati i fundit i përcaktuar nga KSHZ-ja për të vendosur për ankesat ishte në kundërshtim me afatin e fundit ligjor dhe e shkurtoi atë.
Për rrethin e parë, KSHZ-ja nuk arriti ta respektojë afatin e fundit prej 48-orësh për t’i shqyrtuar të gjitha ankesat.
Dispozitat e rrepta pa nevojë parashohin që KSHZ-ja t’i anulojë rezultatet e vendvotimeve në rast të çfarëdo lloji të parregullsive procedurale, duke i përfshirë edhe ato të imtat, madje edhe atëherë kur parregullsitë nuk do të ndikonin në rezultat.
Kjo mund të çojë në heqjen e të drejtës së votës së votuesve, që është në kundërshtim me praktikën e mirë.
KZ-ja nuk definon mjaftueshëm se cilat lloje të provave do të konsiderohen si dëshmi për çështjet që do të vendosen gjatë shqyrtimit të kontesteve, e poashtu nuk është rregulluar edhe çështja e rinumërimit.
Gjithashtu, për këto zgjedhje KSHZ-ja e ndryshoi procedurën e saj për ankesa, duke futur një dispozitë se ankesat nuk do të merren parasysh në qoftë se protokollet me rezultate nuk kanë vërejtje për parregullsinë e pretenduar nga përfaqësuesi i ankuesit.
Kjo dispozitë është në kundërshtim me KZ-në dhe ka një qasje teknike, që e dëmton mundësinë për të pasur mjet ligjor për ankesat legjitime.
Dispozitat për anulimin e rezultateve të vendvotimeve duhet të ndryshohen që të mundësohet anulim vetëm në ato raste në të cilat shkeljet mund të ndikojnë në rezultatet e përgjithshme.
Ligji duhet të përcaktojë rregulla të qarta dhe të arsyeshme për provat e ankesave, dhe ato duhet të zbatohen në mënyrë objektive dhe konsekuente.
KSHZ-ja pranoi 46 ankesa pas rrethit të parë, me ç’rast shumica dërrmuese u parashtruan nga VMRO-DPMNE-ja, si dhe 100 ankesa u parashtruan pas rrethit të dytë, pothuajse të gjitha nga BESA dhe ASH-ja.
Ankesat me të cilat kërkohej anulimi i rezultateve, pretendonin parregullsi të ndryshme të cilat bënin pjesë në arsyet që janë përcaktuar në ligj për anulimin e rezultateve të vendvotimeve.
KSHZ-ja i refuzoi të gjitha ankesat në të dyja rrethet zgjedhore.
Anëtarët e saj vendosën për rastet sipas vijës partiake, që është në kundërshtim me kërkesën për paanshmëri, ndërsa mungesa e organizimit dhe e profesionalizmit e pengoi procesin.
U përdorën qasje formaliste dhe diskrete ku dukej qartë se qëllimi ishte të identifikohen arsyet për t’i refuzuar rastet, në vend që të ofrohet mjet efektiv ligjor.
Edhe pse shumë raste në rrethin e parë u shqyrtuan në mënyrë thelbësore, megjithatë  ndryshonte  përpikëria,  ndërsa  në  rrethin  e  dytë  niveli  i  shqyrtimit  u  zvogëlua dukshëm.
Shumë raste u refuzuan duke përdorur rregulla arbitrare dhe të paarsyeshme për provat, ndërsa për disa vendime kishte mungesë të qartë të bazës së qëndrueshme ligjore.
Disa raste nuk u shqyrtuan në mënyrë thelbësore për shkaqe teknike, duke mos e marrë parasysh mbrojtjen e të drejtave zgjedhore, që është në kundërshtim me praktikën e mirë ndërkombëtare.
Edhe pse të gjitha rastet u vendosën në mbledhje të hapur dhe ankesat dhe vendimet u publikuan menjëherë në ueb-faqen e KSHZ-së, që kontribuoi për transparencë, në përgjithësi mënyra se si u trajtuan ankesat e sfidoi sundimin e ligjit dhe rregullsinë e procesit, që është në kundërshtim me Përkushtimet e OSBE-së.
Njëzet e tetë vendime të KSHZ-së në lidhje me ankesat e rrethit të parë dhe pothuajse të gjitha vendimet në lidhje me ankesat e rrethit të dytë u apeluan në Gjykatën Administrative, pothuajse të gjitha brenda afatit të shkurtër prej 24-orësh.
Rastet u vendosën nga panelet me pesë gjykatës, të zgjedhur në mënyrë të rastësishme, me ç’rast rastet u ndanë nëpërmjet sistemit kompjuterik.
Si rregull e përgjithshme, në Gjykatën Administrative nuk mbahen mbledhje publike, që e kufizon transparencën  dhe  besimin  e  publikut  në  zgjidhjen  e  kontesteve  zgjedhore  dhe  që  është  në kundërshtim me kushtetutën dhe Përkushtimet e OSBE-së.
Megjithatë, gjykata mbajti mbledhje të hapura për të ofruar informata për rastet, siç parasheh KZ-ja.
Vendimet e saj u morën brenda afatit kohor prej 48-orësh dhe u publikuan menjëherë.
Të gjitha ankesat e rrethit të parë u refuzuan në mënyrë unanime dhe të gjitha ankesat e rrethit të dytë, përveç njërës, u refuzuan, duke i lënë rastet e arsyeshme pa mjet efektiv ligjor.
Tre vendime nga apelimet e rrethit të dytë nuk ishin unanime, me ç’rast votimi ishte katër me një, dhe të gjitha u miratuan nga paneli i njëjtë i gjykatësve për ankesat e parashtruara nga partia e njëjtë; në vendime nuk u theksua se cilët gjykatës kanë votuar për, e cilët kundër, që është në kundërshtim me KZ-në.
Një rast pjesërisht i kënaqshëm rezultoi me anulim të votimit në një vendvotim në Çair.
Për shkak se ky anulim ndikonte në rezultat, u mbajt votim i ripërsëritur në vendvotimin përkatës më 12 nëntor, siç është paraparë me ligj.
Anëtarët e KSHZ-së dhe gjykatësit e Gjykatës Administrative duhet të vendosin për ankesat me paanshmëri  të  plotë,  duke  e  respektuar  rreptësishtë  ligjin  dhe  rregullsinë  e  procesit.
Duhet shmangur qasja teknike ndaj ankesave.
Për ta rritur transparencën, duhet të garantohen seanca publike gjyqësore për të gjitha rastet që kanë të bëjnë zgjedhjet.
REKOMANDIMET
Këto rekomandime, që gjenden në gjithë tekstin, janë ofruar për ta përmirësuar edhe më shumë zhvillimin e zgjedhjeve në vendin nikoqir dhe për t’i mbështetur përpjekjet për t'i sjellë ato në përputhje të plotë me përkushtimet e OSBE-së, obligimet dhe standardet e tjera ndërkombëtare për  zgjedhje  demokratike.
Këto  rekomandime  duhen  lexuar  së  bashku  me  rekomandimet  e mëparshme të OSBE/ODIHR-it, të cilat vendi nikoqir akoma nuk i ka trajtuar.
OSBE/ODIHR-i është i gatshëm që t’u ndihmojë autoriteteve për ta përmirësuar më tej procesin zgjedhor dhe për t’i trajtuar rekomandimet që gjenden në këtë raport dhe në raportet e mëparshme.
REKOMANDIMET PRIORITARE
Kodi zgjedhor duhet të rishikohet në mënyrë  gjithëpërfshirëse për t’i trajtuar mangësitë, zbrazëtirat dhe paqartësitë e identifikuara, duke i përfshirë edhe dispozitat për rrethin e dytë të zgjedhjeve, që të jetë në përputhje me përkushtimet, obligimet ndërkombëtare dhe praktikën e mirë.
Rishikimi dhe ndryshimet duhet të bëhen në procedurë publike, pas një procesi të gjerë inkluziv të konsultimeve dhe në një kohë të mjaftueshme përpara zgjedhjeve të radhës.
KSHZ-ja duhet të ruajë një kornizë stabile rregullatore dhe duhet të përmbahet nga ndryshimi i rregullave gjatë periudhës zgjedhore, përveç shqyrtimit të rasteve emergjente.
KSHZ-ja duhet të sigurojë se rregullat që zbatohen të mos jenë në kundërshtim me KZ-në apo të mos përputhen me të.
Mund të konsiderohet futja e procesit të përshpejtuar për kontestet në lidhje me ligjshmërinë e legjislacionit dhe të rregullave që kanë të bëjnë me zgjedhjet.
Për ta rritur transparencën dhe besimin e publikut në punën e tyre, KSHZ-ja dhe KZK-të duhet t’i publikojnë me kohë rregullat, udhëzimet, vendimet dhe procesverbalet e mbledhjeve të tyre, duke i përfshirë edhe ato që kanë të bëjnë me furnizimet.
Siç është rekomanduar  paraprakisht, KZ-ja duhet të korrigjohet që t’i  përfshijë të  gjithë votuesit  që  kanë  të  drejtë  vote  në  listat  e  votuesve,  pa  marrë  parasysh  vlefshmërinë  e dokumenteve të tyre të identifikimit.
Në përputhje me obligimet ndërkombëtare, kufizimet e të drejtës së votës në bazë të vendimit gjyqësor duhet të hiqen, e poashtu duhet të ofrohen mekanizmat e nevojshëm mbështetës për ta ushtruar të drejtën e votës.
Të gjitha rastet dhe pretendimet për presion, frikësim, blerje të votave dhe keqpërdorim të burimeve administrative duhet të hetohen plotësisht dhe në mënyrë efektive dhe të ndiqen penalisht nga autoritetet, edhe atë në kohë.
Poashtu duhet ketë arsim qytetar me qëllim që të synohen aktivitetet korruptive në fushatat zgjedhore me të dhëna nga organet përkatëse.
Kërkesa ligjore që RTM-ja të ofrojë sasi të saktë të kohës në çdo emision të lajmeve kushtuar mbulimit të aktiviteteve të fushatës së partive duhet të zëvendësohet me një kërkesë më të përgjithshme për të mundësuar qasje dhe mbulim të barabartë në lajme për partitë më të vogla dhe kandidatët e pavarur, si dhe të ruhet balanca ndërmjet parimit për mundësi të barabartë ndërmjet garuesve, pluralizmit të pikëpamjeve dhe lirisë së gazetarëve.
Të gjitha vendimet dhe (mos)veprimet e KZK-ve dhe KSHZ-së duhet t’u nënshtrohen mjeteve efektive ligjore në kohë dhe në mënyrë efektive.
Votuesit dhe vëzhguesit qytetarë duhet të kenë të drejtë të parashtrojnë çfarëdo lloji të ankesës në lidhje me zgjedhjet, duke i përfshirë edhe ankesat në lidhje me rezultatet.
Për të siguruar transparencë dhe besim në procesin zgjedhor, të gjitha protokollet me rezultate, duke i përfshirë edhe ato që janë korrigjuar më vonë gjatë procesit, duhet të futen onlajn.
Duhet të parashihen procedura të detajuara për korrigjimin e protokolleve me rezultate në KZK.
REKOMANDIMET E TJERA
ADMINISTRIMI I ZGJEDHJEVE
Anëtarët e KSHZ-së duhet t’i përmbahen kërkesës ligjore për paanshmëri dhe procedurave të përcaktuara, si dhe t’i respektojnë përshkrimet e detyrave të punës që janë përcaktuar për anëtarët e KSHZ-së dhe sekretariatin.
Për të siguruar se anëtarët e KZK-ve dhe të KZ-ve kanë përvojë përkatëse profesionale dhe/ose për ta zvogëluar perceptimin se ka njëanshmëri në administrimin e zgjedhjeve, procesi i përzgjedhjes së tyre duhet të bëhet më transparent duke i publikuar listat e anëtarëve të mundshëm të KZK-ve dhe të KZ-ve, duke e hapur programin kompjuterik për verifikim nga ndonjë palë e tretë dhe duke e lehtësuar vëzhgimin e procesit.
Për ta ngritur kapacitetin e KZK-ve dhe të KZ-ve dhe për të siguruar zhvillim konsekuent të zgjedhjeve, KSHZ-ja duhet të ofrojë trajnime në kohë dhe të njëtrajtshme, në veçanti për kompletimin e protokolleve me rezultate.
Komunat duhet të sigurojnë planifikim financiar dhe operativ adekuat dhe në kohë, duke ua ofruar KZK-ve burimet e nevojshme shumë më parë se sa të mbahen zgjedhjet.
Poashtu, autoritetet relevante duhet të sigurojnë që mjetet për cilëndo komunë, duke i përfshirë edhe ato me llogari të bllokuara, të transferohen në kohë.
Për ta përmirësuar ushtrimin efektiv të së drejtës për të votuar, KSHZ-ja duhet të zhvillojë dhe të  implementojë  program  gjithëpërfshirës  për  edukim  qytetar  dhe  të  votuesve  që  do  të realizohet në gjithë vendin, duke i përfshirë edhe votuesit me lloje të ndryshme të invaliditetit.
REGJISTRIMI I VOTUESVE
Ligji duhet t’u ofrojë mundësi që ta ushtrojnë të drejtën e tyre të gjithë personave që kanë të drejtë vote duke i përfshirë votuesit në spitale, në institucionet për përkujdesje afatgjate dhe në shtëpitë e pleqve.
Poashtu, duhet të konsiderohet mundësia për ta rishikuar rregullën për kushtet për votim në shtëpi për ta përmirësuar pjesëmarrjen.
Për ta përmirësuar saktësinë e listës së votuesve dhe për ta lehtësuar pjesëmarrjen e votuesve, duhet të konsiderohet përditësimi i listës së votuesve ndërmjet rretheve zgjedhore.
Duhet konsideruar mundësia për ta zgjatur periudhën e këqyrjes publike të listës së votuesve dhe afati i fundit për ndryshime të afrohet më afër ditës së zgjedhjeve.
Për të garantuar se votuesit me të drejtë vote në institucionet ndëshkuese kanë mundësi ta ushtrojnë të drejtën e tyre të votës, autoritetet që janë përgjegjëse për përpilimin e listave të votuesve në këto institucione duhet të sigurojnë se të gjithë votuesit me të drejtë vote janë të përfshirë në listat e votuesve dhe se kanë mundësi për t’i rinovuar dokumentet e identifikimit që u ka kaluar afati i vlefshmërisë.
REGJISTRIMI I KANDIDATËVE
Duhet konsideruar mundësia për standardizimin e numrit të nevojshëm të nënshkrimeve për kandidatët e pavarur deri në një për qind të votuesve të regjistruar në përputhje me praktikën e mirë  ndërkombëtare.
Poashtu,  siç  është  rekomanduar  paraprakisht,  duhet  konsideruar mundësia për të ofruar metoda alternative për mbledhjen e nënshkrimeve me qëllim që të zvogëlohet mundësia për frikësim.
KZ-ja mund të ndryshohet që t’u ndalohet koalicioneve dhe listave të dorëzuara nga grupe të votuesve  që  ta  përdorin  emrin  ose  logon  e  njëjtë  sikurse  një  parti  e  regjistruar  dhe  të rregullohet tërheqja e kandidatëve.
Partitë politike duhet t’i respektojnë kërkesat për kuotat e gjinive që janë përcaktuar në KZ, ndërsa KSHZ-ja dhe KZK-të duhet ta zbatojnë ligjin në mënyrë të rreptë.
Duhet të ketë mundësi që miratimi i listave t’i nënshtrohet shqyrtimit gjyqësor.
FUSHATA ZGJEDHORE
KZ-ja duhet t’u garantojë kandidatëve të pavarur kushte të barabarta për zhvillim të fushatës me kandidatët e tjerë.
Siç është rekomanduar paraprakisht, autoritetet duhet të tregojnë vullnet më të madh politik për të siguruar ndarje të mjaftueshme ndërmjet shtetit dhe partisë.
Rekomandohet që partitë politike dhe institucionet relevante të ndërmarrin iniciativa për ta inkurajuar pjesëmarrjen e grave në procesin zgjedhor dhe në marrjen e vendimeve politike.
FINANCIMI I FUSHATËS
Me KZ-në duhet të kërkohet që raportet e përkohshme për financimin e fushatës të dorëzohen në  mënyrë  elektronike  dhe  duhet  të  vendosen  dënime  të  përshtatshme  për  dorëzimin  e vonshëm ose për mosdorëzimin e tyre.
Shablloni duhet të përfshijë ndarje të shpenzimeve sipas komunave dhe duhet të kërkojë raportim të shpenzimeve të shkaktuara.
Poashtu, ligji duhet të parashohë publikimin e raporteve të përkohshme dhe atij përfundimtar në ditën e dorëzimit të tyre.
ESHR-së duhet t’i jepet kompetencë për t’i analizuar raportet, dhe t’i publikojë konstatimet e saj dhe shkeljet e mundshme t’ua përcjellë organeve përkatëse para ditës së zgjedhjeve.
Afati i fundit për dorëzimin e raporteve duhet të jetë në afat prej 30 ditësh pas zgjedhjeve.
Ligji duhet ta përcaktojë diapazonin e revizioneve për të siguruar analizë gjithëpërfshirëse kundër çfarë do qoftë shkeljeje të mundshme dhe ESHR-së duhet t’i jepen kompetencat e nevojshme për hetim.
Dënimet e parapara për të gjitha llojet e shkeljeve duhet të zbatohen.
MEDIAT
Për ta ruajtur edhe më tutje rolin e ASHAM-it, anëtarët e tij duhet të emërohen në mënyrë që siguron pavarësi nga ndikimi politik.
RTM-ja duhet ta përforcojë rolin e saj si transmetues publik duke e përmirësuar cilësinë e programeve.
Ajo  duhet  ta  promovojë  pluralizmin,  të  ofrojë  një  diapazon  më  të  gjerë  të pikëpamjeve politike, ta profesionalizojë gazetarinë, të shpërndajë programe për edukimin e votuesve dhe ta rrisë pjesëmarrjen politike të grave duke u ofruar atyre mbulim më të madh në lajme.
ANKESAT DHE APELIMET
Duhet  konsideruar  decentralizimi  i  procesit  të ankesave,  e  poashtu  mund  të  përforcohen kapacitetet e KZK-ve për t’i shqyrtuar ankesat.
Mund të përforcohet puna e KSHZ-së në lidhje me çështjet ligjore duke e shfrytëzuar në mënyrë efektive sektorin e tij ligjor.
Afatet e fundit për dorëzimin dhe shqyrtimin e ankesave duhet të jenë në përputhje me praktikën e mirë ndërkombëtare.
Duhet të përforcohen kompetencat e KSHPK-së për hetim dhe për zbatim të ligjit, si dhe bashkëpunimi me organet për zbatimin e ligjit për rastet që kanë të bëjnë me zgjedhjet.
Institucionet shtetërore duhet ta respektojnë në tërësi autoritetin e KSHPK-së.
Hapja e zyrave rajonale të KSHPK-së ose prezenca e saj rajonale, veçanërisht gjatë periudhës zgjedhore, mund të kontribuojë për ta penguar korrupsionin që lidhet me zgjedhjet.
Poashtu, një afat konkret për të vendosur për ankesat do të sigurojë veprim efektiv dhe në kohë.
Dispozitat për anulimin e rezultateve të vendvotimeve duhet të ndryshohen që të mundësohet anulim vetëm në ato raste në të cilat shkeljet mund të ndikojnë në rezultatet e përgjithshme.
Ligji duhet të përcaktojë rregulla të qarta dhe të arsyeshme për provat e ankesave, dhe ato duhet të zbatohen në mënyrë objektive dhe konsekuente.
Anëtarët e KSHZ-së dhe gjykatësit e Gjykatës Administrative duhet të vendosin për ankesat me paanshmëri të plotë, duke e respektuar rreptësishtë ligjin dhe rregullsinë e procesit.
Duhet shmangur qasja teknike ndaj ankesave.
Për ta rritur transparencën, duhet të garantohen seanca publike gjyqësore për të gjitha rastet që kanë të bëjnë zgjedhjet.
PAKICAT KOMBËTARE
Mund të ndërmerren masa plotësuese për ta lehtësuar pjesëmarrjen e pakicave në çështjet publike dhe në zgjedhje.
Në përputhje me kërkesën e paraparë në KZ për përfaqësim të drejtë të  pakicave  në  organet  për  menaxhimin  e  zgjedhjeve,  bashkësitë  më  të  vogla  duhet  të përfaqësohen më mirë në administratën zgjedhore, edhe në nivel të KSHZ-së edhe në nivel të KZK-ve.
Mediat duhet të ofrojnë hapësirë më të drejtë për partitë politike që i përfaqësojnë bashkësitë më të vogla.
Fushatat për edukimin e votuesve dhe ngritjen e vetëdijes, duke e përfshirë edhe të drejtën për të votuar pa frikë nga hakmarrja, duhet t’i synojnë bashkësitë e pakicave dhe mundësisht të realizohen në gjuhët e tyre.
VOTIMI, NUMËRIMI DHE NXJERRJA E REZULTATEVE
Për  ta  inkurajuar  pjesëmarrjen  e  barabartë  të  personave  me  invaliditet  në  zgjedhje, administrata zgjedhore duhet të ndërmarrë masa plotësuese për ta përmirësuar qasjen në vendvotime.
<<<<<<< HEAD
Misioni i Posaçëm i ODIHR-it për Vlerësimin e Zgjedhjeve Raporti përfundimtar
Në përgjigje të ftesës nga autoritetet e Republikës së Maqedonisë së Veriut dhe në përputhje me mandatin e saj, Zyra për Institucione Demokratike dhe të Drejtat e Njeriut e OSBE-së (ODIHR) krijoi një Mision të Posaçëm për Vlerësimin e Zgjedhjeve (MPVZ) për zgjedhjet e parakohshme parlamentare që u mbajtën më 15 korrik.
MPVZ-ja rifilloi procesin e vëzhgimit të zgjedhjeve filluar nga Misioni për Vëzhgimin e Zgjedhjeve i ODIHR-it (MVZ), i cili u pezullua në 17 mars pas futjes së kufizimeve për udhëtimet ndërkufitare në gjithë rajonin e OSBE-së për shkak të përhapjes së sëmundjes së koronavirusit (KOVID-19) në vitin 2019.
MPVZ-ja e ODIHR-it vlerësoi nëse procesi zgjedhor u zhvillua në përputhje me angazhimet e OSBE-së, detyrimet dhe standardet e tjera ndërkombëtare për zgjedhje demokratike, si dhe me legjislacionin e vendit.
Deklarata e Gjetjeve dhe Përfundimeve Paraprake e publikuar më 16 korrik doli në përfundimin se zgjedhjet e parakohshme parlamentare “u administruan në përgjithësi në mënyrë efektive mes përshtatjeve të ndërmarra në përgjigje të pandemisë së KOVID-19, por stabiliteti ligjor u cenua nga rishikimet thelbësore të Kodit Zgjedhor dhe të rregulloreve pasuese ad hoc të miratuara gjatë gjendjes së jashtëzakonshme.
Megjithëse me ton negativ, fushata zgjedhore ishte vërtet konkurruese dhe pjesëmarrësit mundën t’i përcillnin mesazhet e tyre pavarësisht kufizimeve në komunikimin tradicional.
Mbulimi mediatik i zgjedhjeve pati një mungesë të vlerësimit kritik të platformave, ndërsa dispozitat lidhur me reklamat e paguara politike favorizuan tre partitë më të mëdha.
Dita e zgjedhjeve kaloi pa probleme, pavarësisht sfidave teknike në publikimin e rezultateve dhe shqetësimeve në lidhje me regjistrimin e votuesve.”
Zgjedhjet e parakohshme parlamentare u caktuan fillimisht të mbaheshin më 12 prill të vitit 2020, por procesi zgjedhor u pezullua më pas për shkak të pandemisë së KOVID-19.
Gjendja e jashtëzakonshme e shpallur nga presidenti më 18 mars, fillimisht për 30 ditë, u zgjat katër herë dhe zgjati deri më 22 qershor.
Data e zgjedhjeve të 15 korrikut u përcaktua pas negociatave të gjata mes partive politike në lidhje me nevojën për të rikrijuar një qeveri dhe kuvend të përhershëm dhe për të marrë masa sigurie për mbajtjen e zgjedhjeve gjatë periudhës së pandemisë.
Zgjedhjet u zhvilluan në bazë të kornizës ligjore që u ndryshua thelbësisht në prag të shpalljes së zgjedhjeve, në kundërshtim me praktikat e mira ndërkombëtare.
Ndryshimet e paraqitura adresuan vetëm pjesërisht disa rekomandime të ODIHR-it, ndërsa rekomandimet e hershme në lidhje me ndryshimin e kufijve të njësive zgjedhore nga një organ i pavarur, të drejtat e personave me aftësi të kufizuara, universalitetin dhe barazinë e votës në njësinë zgjedhore jashtë vendit, dhe kontrollin efektiv të financimit të fushatës mbeten të patrajtuara.
Mospërputhjet e vazhdueshme, zbrazëtirat dhe formulimet e paqarta nënvizojnë nevojën për një reformë gjithëpërfshirëse të kornizës ligjore zgjedhore një kohë të mjaftueshme përpara zgjedhjeve të ardhshme.
Administrata zgjedhore, e përbërë nga Komisioni Shtetëror i Zgjedhjeve (KSHZ), Komisionet Zgjedhore Komunale (KZK) dhe Këshillat Zgjedhore, funksionuan në mënyrë kryesisht profesionale pavarësisht nga ndërlikimet e shkaktuara nga pezullimi i procesit zgjedhor, gjendja e jashtëzakonshme dhe përshtatjet e nevojshme për shkak të pandemisë së KOVID-19.
KSHZ-ja i përmbushi detyrat e saj brenda afateve ligjore dhe në një mënyrë mjaft transparente.
Besimi i publikut në administratën zgjedhore u dëmtua pjesërisht nga sfidat teknike në publikimin e rezultateve.
Autoritetet ndërmorën një sërë masash për ta përshtatur procesin zgjedhor me sfidat e pandemisë së KOVID-19.
Një ditë shtesë e votimit të hershëm u vendos për të mundësuar votimin e zgjedhësve pozitivë ndaj KOVID-19 dhe të atyre në vetë-izolim.
KSHZ-ja miratoi udhëzime, ku përshkruheshin protokollet shëndetësore për fazat e ndryshme të procesit zgjedhor, si dhe u rishikuan hapësirat e vendvotimeve për të mundësuar kërkesat për distancim fizik.
KSHZ-ja gjithashtu zhvilloi një fushatë gjithëpërfshirëse të edukimit të zgjedhësve mbi rregullat e përshtatura në aspektin shëndetësor për zbatimin e procedurave në ditën e zgjedhjeve.
Çështjet e hershme strukturore që lidhen me regjistrin e votuesve, si mungesa e standardizimit të të dhënave të adresave, harmonizimit dhe ndërveprimit mes institucioneve, si dhe mungesa e udhëzimeve të hollësishme mbi procedurat e regjistrimit të votuesve mbeten te patrajtuara.
Megjithëse Kodi Zgjedhor i ndryshuar parashikoi Regjistrin Qendror të Popullsisë si një burim të ri për regjistrin e votuesve, ai nuk mundi të përdoret për këto zgjedhje për shkak të të dhënave jo të plota.
Kapaciteti i kufizuar i TI-së i KSHZ-së, i kombinuar me një mungesë të kohëve të fundit të një kontrolli gjithëpërfshirës të cilësisë, ndikuan më tej në cilësinë e regjistrit.
Regjistrimi i kandidatëve përfundoi para pezullimit të zgjedhjeve, në një proces gjithëpërfshirës.
Për t’u vlerësuar është fakti që KSHZ-ja nxori disa udhëzime, të cilat ofruan një listë të dokumenteve të nevojshme për kandidatët dhe hollësitë e procedurës së verifikimit, krijoi një aplikacion të ri online për paraqitjen e listave të kandidatëve dhe publikoi të gjitha listat e kandidatëve në uebfaqen e saj me një mjet interaktiv, i cili shfaqte përkatësinë partiake, gjininë, njësinë zgjedhore dhe komunën e kandidatëve.
Gjithsej 12 parti politike dhe 3 koalicione paraqitën 1.598 kandidatë në 78 lista.
Në to përfshiheshin 675 kandidate gra (42 për qind) dhe gratë kryesonin 19 nga 78 lista gjithsej.
Këta kandidatë vazhdonin të ishin të regjistruar në momentin që procesi zgjedhor rifilloi pas gjendjes së jashtëzakonshme.
Dukshmëria e kandidateve femra mbeti e ulët. Megjithëse gratë përbënin 42 për qind të kandidatëve të regjistruar, monitorimi i MPVZ-së së ODIHR-it tregoi se mbulimi mediatik i grave politikane ndryshonte midis vetëm 4 dhe 14 përqind të mbulimit të kandidatëve.
Kandidatet gra me të cilat u takua MPVZ-ja e ODIHR-it përshkruan mungesën e mbështetjes për gratë e mundshme lidere në strukturat e brendshme partiake.
Fushata u karakterizua nga një retorikë negative dhe sulme personale mes kryetarëve të partive, në dëm të një debati thelbësor.
Dalja e një sërë regjistrimesh të fshehta të liderëve politikë kontribuoi edhe më shumë në tonin negativ.
Pandemia e KOVID-19 e ndryshoi ndjeshëm stilin e fushatës, pasi një sërë dekretesh qeveritare përcaktuan masat e sigurisë që duhen zbatuar në takimet publike.
Partitë i zëvendësuan tubimet tradicionale me takime të vogla dhe vizita të kufizuara derë më derë.
Pavarësisht rrethanave, partitë i zhvilluan fushatat në mënyrë aktive dhe patën mundësi që t’i përcillnin mesazhet e tyre.
MPVZ-ja e ODIHR-it vërejti raste të izoluara ministrash nga parti të ndryshme që i përzien funksionet e tyre shtetërore me aktivitetet politike.
Pati gjithashtu parti politike që i raportuan MPVZsë së ODIHR-it për disa raste presioni ndaj zyrtarëve publikë, veçanërisht në perëndim të vendit, duke përfshirë edhe përpjekjet për instrumentalizimin e policisë.
Korniza ligjore për financimin e fushatës kërkon një harmonizim të mëtejshëm për të eliminuar zbrazëtirat dhe mospërputhjet.
Institucionet që kanë për detyrë të bëjnë mbikëqyrjen e financimit të fushatës kanë mungesë të kapacitetit për shkak të buxhetit të pamjaftueshëm dhe mungesës së burimeve njerëzore, gjë që e dëmtoi kontrollin e tyre mbi llogaridhënien dhe transparencën e financimit të fushatës.
Shumica e partive politike e vlerësuan kornizën për raportimin e ndërmjetëm si të tepërt dhe të ngarkuar, dhe jo të gjithë garuesit i paraqitën të gjitha raportet e ndërmjetme, pavarësisht kërkesave ligjore.
Duke qenë se KSHZ-ја nuk i publikonte vazhdimisht raportet e garuesve dhe raportet e palëve të treta nuk u publikuan, mungonte transparenca.
Të gjithë bashkëbiseduesit MPVZ-së së ODIHR-it vërejtën se përmirësimet e konsiderueshme në lirinë e mediave në vitet e fundit nuk u mbështetën me reforma sistematike në sektorin e mediave, siç është sigurimi i neutralitetit politik të transmetuesit publik dhe organit rregullator të mediave.
Korniza ligjore për ndarjen e fondeve për kohën e paguar për reklamë, si dhe shpërndarja e limiteve maksimale për reklamat e paguara politike, u modifikua me një dekret qeveritar të miratuar më 22 qershor, ditën e fundit të gjendjes së jashtëzakonshme.
Dispozitat favorizuan tre partitë më të mëdha, të cilave së bashku iu dhanë ligjërisht shuma dhe alokime të kohës disa herë më të mëdha se dymbëdhjetë garuesve të tjerë së bashku.
Gjatë periudhës zyrtare të fushatës, të gjithë transmetuesit kombëtarë tokësorë e përqendruan kryesisht mbulimin e tyre në akuzat e ndërsjella mes liderëve të partive kryesore politike, ndërsa raportimi i thelluar analitik ose diskutimet për politikat kryesisht mungonin.
Shumica e ankesave në lidhje me zgjedhjet janë në kompetencën e KSHZ-së, përveç ankesave që lidhen me fushatën, financimin politik dhe keqpërdorimin e burimeve administrative, të cilat janë në kompetencën e Komisionit Shtetëror për Parandalimin e Korrupsionit (KSHPK).
KSHPK-ja konstatoi shkelje në dy nga gjashtë kundërshtimet që pretendonin keqpërdorim të burimeve shtetërore, njëra prej të cilave në fund u rrëzua nga Gjykata Administrative pas ankesës.
KSHZ-ja i hodhi poshtë të gjitha kundërshtimet për zhvillimin e hershëm të fushatës, si dhe kundërshtimet mbi parregullsitë zgjedhore dhe rezultatet e zgjedhjeve se nuk ishin të mbështetura me prova ose se ishin të papranueshme duke qenë se shkelja e pretenduar kishte ndodhur gjatë gjendjes së jashtëzakonshme që çoi në pezullimin e procesit zgjedhor.
Kompetenca e re e ushtruar nga KZK-të për t’i shqyrtuar kundërshtimet gjatë votimit të hershëm dhe në ditën e zgjedhjeve rezultoi në juridiksion të dyfishtë me KSHZ-në për disa kundërshtime, dhe disa kundërshtime të ditës së zgjedhjeve mbetën të pashqyrtuara nga KSHZ-ja.
Kufizimet në të drejtën për të kontestuar parregullsitë dhe rezultatet zgjedhore, si dhe qasja formaliste ndaj shqyrtimit të kundërshtimeve, nuk siguruan një mjet juridik efektiv.
MPVZ-ja e ODIHR-it nuk realizoi një vëzhgim sistematik dhe gjithëpërfshirës të votimit të hershëm dhe të procedurave të ditës së zgjedhjeve, megjithëse më 15 korrik vizitoi një numër të kufizuar vendvotimesh.
Votimi i hershëm dhe vetë dita e zgjedhjeve kaluan në përgjithësi në mënyrë të rregullt, pa incidente të mëdha ose tensione.
Në natën e zgjedhjeve, KSHZ-ja raportoi një sulm kibernetik, që rezultoi në prishjen e uebfaqes së KSHZ-së.
Publikimi i rezultateve të zgjedhjeve u ndikua nga sfidat teknike.
KSHZ-ja bëri një nxjerrje shtesë të rezultateve në bazë të protokolleve përfundimtare në letër, por problemet teknike çuan në spekulime rreth transparencës së procesit dhe, në fund, në hetime zyrtare.
Ky raport ofron një numër rekomandimesh në mbështetje të përpjekjeve për përafrimin e mëtejshëm të zgjedhjeve në Maqedoninë e Veriut me angazhimet e OSBE-së dhe me detyrimet dhe standardet e tjera ndërkombëtare për zgjedhje demokratike.
Rekomandimet prioritare kanë të bëjnë me reformën e kornizës ligjore, harmonizimin e të dhënave për regjistrin e zgjedhësve, rritjen e kapacitetit të institucioneve për mbikëqyrjen e financimit të fushatës, qasjen e papenguar në reklamat e paguara politike dhe me sigurinë kibernetike të procesit zgjedhor.
ODIHR-i është i gatshëm t’i ndihmojë autoritetet që ta përmirësojnë procesin zgjedhor dhe t’i trajtojnë rekomandimet që gjenden në këtë raport dhe në raportet e mëparshme.
Në përgjigje të ftesës nga Ministria e Punëve të Jashtme (MPJ) e Republikës së Maqedonisë së Veriut dhe në përputhje me mandatin e saj, Zyra për Institucione Demokratike dhe të Drejtat e Njeriut e OSBEsë (ODIHR) krijoi më 19 qershor Misionin e Posaçëm për Vlerësimin e Zgjedhjeve (MPVZ) të udhëhequr nga Laima Andrikienė.
MPVZ-ja e ODIHR-it përbëhej nga një ekip kryesor prej nëntë ekspertësh ndërkombëtarë, të cilët ishin të vendosur në Shkup dhe vizituan Haraçinën, Gostivarin, Ilindenin, Kumanovën, Likovën, Tetovën dhe Vrapçishtin.
Procesi zgjedhor u vlerësua në aspektin e përputhshmërisë me angazhimet e OSBE-së dhe me detyrimet dhe standardet e tjera ndërkombëtare për zgjedhjet demokratike, si dhe me legjislacionin kombëtar.
MPVZ-ja nuk kreu një vëzhgim sistematik dhe gjithëpërfshirës të procedurave të votimit, numërimit dhe nxjerrjes së rezultateve në ditën e zgjedhjeve, në përputhje me metodologjinë e ODIHR-it për misionet e vlerësimit të zgjedhjeve.
Sidoqoftë, anëtarët e misionit vizituan një numër të kufizuar vendvotimesh në ditën e zgjedhjeve.
MPVZ-ja e ODIHR-it dëshiron të falënderojë MPJ-në dhe Komisionin Shtetëror të Zgjedhjeve (KSHZ) për bashkëpunimin dhe ndihmën e tyre, si dhe t'u shprehë mirënjohje përfaqësuesve të institucioneve të tjera shtetërore, komisioneve zgjedhore, partive politike, kandidatëve, mediave, shoqërisë civile, komunitetit akademik, komunitetit diplomatik rezident dhe bashkëbiseduesve të tjerë për ndarjen e pikëpamjeve të tyre.
Zgjedhjet e parakohshme parlamentare fillimisht u caktuan të mbaheshin më 12 prill 2020.
Vendimit për të shpallur zgjedhje të parakohshme i parapriu vendimi i Këshillit të Evropës në tetor të vitit 2019 për moshapjen e negociatave për anëtarësimin e vendit në Bashkimin Evropian (BE), i cili e nxiti qeverinë të jepte dorëheqjen.
Më 3 janar të vitit 2020, kryeministri dha dorëheqjen dhe, në përputhje me Marrëveshjen e Përzhinës të vitit 2015, një qeveri kalimtare, duke përfshirë edhe ministra të opozitës, e mori detyrën 100 ditë para zgjedhjeve të planifikuara.
Më 16 shkurt, kryetari i parlamentit e shpërndau parlamentin dhe shpalli mbajtjen e zgjedhjeve më 12 prill, rreth tetë muaj para skadimit të mandatit të Kuvendit.
Për shkak të përhapjes globale të KOVID-19, më 18 mars, Presidenti i vendit shpalli gjendjen e jashtëzakonshme 30-ditore, ndërsa më 21 mars zgjedhjet u pezulluan me një dekret qeveritar, i cili parashikonte që procesi zgjedhor të rifillonte nga dita e heqjes së gjendjes së jashtëzakonshme.
Gjendja e jashtëzakonshme, me të cilën qeverisë kalimtare iu dhanë kompetenca të jashtëzakonshme legjislative, u zgjat katër herë, duke përfshirë herën e fundit për vetëm tetë ditë me qëllim rivendosjen e datës së zgjedhjeve.
Një numër kundërshtimesh u parashtruan në Gjykatën Kushtetuese lidhur me legjitimitetin e vendimeve të Presidentit për shpalljen e gjendjes së jashtëzakonshme pa miratimin e parlamentit dhe për kompetencat ligjore që i janë dhënë qeverisë (Shih Kundërshtimet dhe Ankesat).
Data e zgjedhjeve të 15 korrikut u përcaktua pas negociatave të gjata mes partive politike, të përqendruara në nevojën e rikrijimit të një qeverie dhe parlamenti të rregullt, si dhe për marrjen e masave të sigurisë për mbajtjen e zgjedhjeve gjatë periudhës së pandemisë.
Këto ishin zgjedhjet e pesta radhazi të parakohshme parlamentare që nga viti 2008 dhe shumë bashkëbisedues theksuan pasojat politike dhe ekonomike të kësaj paqëndrueshmërie.
Zgjedhjet e mëparshme parlamentare u mbajtën në dhjetor të vitit 2016, kur gjashtë parti dhe koalicione fituan përfaqësim në Kuvend.
Megjithëse koalicioni i udhëhequr nga Organizata e Brendshme Revolucionare Maqedonase - Partia Demokratike për Unitet Kombëtar Maqedonas (VMRO-DPMNE) fitoi më shumë mandate deputetësh, qeveria e re u formua në prill të viti 2017 nga koalicioni që udhëhiqej nga Lidhja Social Demokratike e Maqedonisë ( LSDM) dhe përfshinte partinë kryesisht të shqiptarëve etnikë, Bashkimin Demokratik për Integrim (BDI).
Në përgjithësi, gratë nuk janë të përfaqësuara sa duhet në jetën publike.
Masat në Kodin Zgjedhor për të promovuar kandidatet femra në listat e partive e rritën përfaqësimin e grave në parlamentin në largim, ku kishte 47 gra nga 120 deputetë gjithsej.
Megjithatë, gratë janë më pak të pranishme në pushtetin ekzekutiv.
vetëm 5 nga 24 ministra në qeverinë në largim ishin gra, dhe vetëm 6 nga 81 kryetarë komunash janë gra.
Ndërkohë që zgjedhjet u pezulluan, ndodhën zhvillime kyçe në proceset e anëtarësimit në BE dhe në NATO.
Më 24 mars, Këshilli i Çështjeve të Përgjithshme të BE-së miratoi hapjen e negociatave të pranimit me Maqedoninë e Veriut, kurse më 27 mars vendi u bë zyrtarisht anëtar i aleancës së NATOs.


Kuvendi është një organ me një dhomë dhe përbëhet nga 120 deri në 123 deputetë, të cilët zgjidhen në zgjedhje të drejtpërdrejta me mandat katërvjeçar sipas modelit të përfaqësimit proporcional duke përdorur lista të mbyllura.
Mandatet u shpërndahen listave të kandidatëve sipas metodës së D'Hondt-it, në bazë të mesatares më të lartë.
Njëzet deputetë zgjidhen nga secila nga gjashtë njësitë zgjedhore brenda vendit, dhe deri në tre deputetë zgjidhen nga njësia e vetme zgjedhore jashtë vendit.
Numri i deputetëve të zgjedhur në njësinë zgjedhore jashtë vendit është i kushtëzuar nga një prag që lidhet me rezultatet e zgjedhjeve të mëparshme, por që nuk është i lidhur me pjesëmarrjen e votuesve, që më parë ishte kritikuar nga ODIHR-i dhe Komisioni i Venedikut për mosrespektimin e parimit universal të së drejtës së votës.
Maqedonia e Veriut i ka ratifikuar instrumentet kryesore ndërkombëtare dhe rajonale për të drejtat e njeriut që kanë të bëjnë me mbajtjen e zgjedhjeve demokratike.
Korniza ligjore për zhvillimin e zgjedhjeve parlamentare përfshin Kushtetutën e vitit 1991 (e ndryshuar për herë të fundit në vitin 2019), Kodin Zgjedhor të vitit 2006 (i ndryshuar për herë të fundit në shkurt të vitit 2020), Ligjin për Partitë Politike të vitit 2004, Ligjin për Financimin e Partive Politike të vitit 2004 (i ndryshuar në vitin 2018) dhe rregulloret e miratuara nga KSHZ-ja për plotësimin e ligjit.
Zgjedhjet u zhvilluan në bazë të kornizës ligjore që u ndryshua thelbësisht në prag të shpalljes së zgjedhjeve, në kundërshtim me praktikat e mira ndërkombëtare.
Ndryshimet e futura në Kodin Zgjedhor në shkurt të vitit 2020 trajtuan pjesërisht disa rekomandime të ODIHR-it për çështje si regjistrimi i zgjedhësve, transparenca e zgjidhjes së kontesteve zgjedhore, afatet për dorëzimin e raporteve për financimin e fushatës dhe mbikëqyrja e fushatës.
Megjithatë, disa rekomandime të ODIHR-it mbeten të patrajtuara, duke përfshirë ato mbi të drejtat e personave me aftësi të kufizuara, procedurat e rekrutimit dhe shkarkimit të anëtarëve të administratës zgjedhore, rregullat e financimit të fushatës, kontrollin efektiv të financimit të fushatës dhe sanksionimin.
Shumica e bashkëbiseduesve të MPVZ-së, duke përfshirë edhe KSHZ-në, organet shtetërore dhe partitë politike, nënvizuan nevojën për një reformë gjithëpërfshirëse të legjislacionit zgjedhor.
Mospërputhjet e vazhdueshme, zbrazëtirat, dispozitat e skaduara dhe të pazbatueshme, dhe formulimet e paqarta në kornizën ligjore e dëmtojnë qartësinë ligjore dhe kërkojnë rishikim thelbësor të mëtejshëm.
Rregulloret jokonsekuente përfshijnë normat për mirëmbajtjen dhe modifikimin e regjistrit të zgjedhësve, afate të paharmonizuara për regjistrimin e zgjedhësve dhe të kandidatëve, normat e zhvillimit të fushatës dhe afatet që lidhen me të, përcaktimin e çmimeve për reklamat politike dhe shpërndarjen e kuotave për reklamat politike mes pjesëmarrësve në fushatë, kompensimin për shpenzimet e fushatës, raportimin e kontributeve në natyrë për qëllime të fushatës, diapazonin e raportimit financiar, mbylljen e llogarive të fushatës, ndarjen e kompetencave për zgjidhjen e kontesteve midis organeve për menaxhimin e zgjedhjeve.
Dispozitat e reja mbi gjurmët e gishtave gjatë identifikimit të votuesve duhet të rishikohen për t’u siguruar që procedurat kanë qëllim të ligjshëm dhe se i përfshijnë kërkesat për mbrojtjen e të dhënave.
Dispozitat në lidhje me kompensimin nga buxheti të shpenzimeve të fushatës nuk janë më të vlefshme, pasi këto të drejta u anuluan dhe duhet të shfuqizohen.
Ndryshimet e shkurtit të vitit 2020 në Kodin Zgjedhor u miratuan me procedurë të përshpejtuar, pa debat të përgjithshëm, në kundërshtim me rekomandimet e mëparshme të ODIHR-it dhe me Rregulloren e Kuvendit.
Propozimet e grupit ndërinstitucional të punës, që kishte për detyrë të propozonte ndryshime në Kodin Zgjedhor nuk u përfshinë.
Miratimi i nxituar e pengoi zbatimin efektiv të ndryshimeve, pasi nuk u eliminuan disa mangësi të mëparshme rregullatore dhe nuk u sigurua gjithnjë kapaciteti administrativ dhe infrastruktura.
Kodi Zgjedhor duhet të rishikohet në mënyrë gjithëpërfshirëse për ta harmonizuar brendapërbrenda dhe me ligjet e tjera përkatëse, si dhe për ta sjellë në përputhje me angazhimet e OSBE-së, detyrimet ndërkombëtare dhe praktikat e mira.
Rishikimi duhet të bëhet mes një procedure publike, pas një procesi konsultimi gjerësisht gjithëpërfshirës dhe në kohë të mjaftueshme përpara zgjedhjeve të ardhshme për të garantuar qartësi ligjore.
Kodi Zgjedhor lejon devijim deri në pesë për qind nga numri mesatar i votuesve për njësi zgjedhore.
Në katër njësi zgjedhore kishte pabarazi më të mëdha.
Me ndryshimet që u bënë në Kodin Zgjedhor në shkurt të vitit 2020 u ndryshuan kufijtë e dy njësive zgjedhore, duke i zhvendosur dy komuna, atë të Dibrës dhe Mavrovë-Rostushës, nga njësia zgjedhore numër gjashtë në njësinë zgjedhore numër pesë.
Pavarësisht devijimit mbi kufirin ligjor në njësitë zgjedhore numër tre dhe katër, kufijtë e këtyre njësive zgjedhore mbetën të pandryshuara.
Për të siguruar barazinë e votës, legjislacioni duhet të parashikojë rishikimin periodik të kufijve të njësive zgjedhore nga një organ i pavarur.
Kur ripërcaktohen kufijtë e njësive zgjedhore, kjo duhet të bëhet në kohë, në mënyrë transparente, të paanshme dhe gjithëpërfshirëse, në bazë të një metodologjie të qartë dhe të qëndrueshme.
Pavarësisht interpretimit nga Gjykata Kushtetuese se kompetencat legjislative të qeverisë gjatë gjendjes së jashtëzakonshme duhet të përshtaten me nevojat e veçanta, dekretet e detyrueshme qeveritare përfshinin një pjesë të madhe të jetës publike, duke përfshirë edhe procedurat zgjedhore, të cilat, në bazë të Kodit Zgjedhor, janë në kompetencë të institucioneve, duke i zëvendësuar vendimet e këtyre institucioneve.
Dekretet rregullonin rifillimin dhe zhvillimin e procesit zgjedhor, vlefshmërinë e procedurave të përfunduara më parë, regjistrimin e votuesve, zhvillimin e fushatës në media, si dhe përcaktuan standarde dhe procedura për respektimin e protokolleve shëndetësore, duke përfshirë edhe një ditë shtesë votimi për votuesit që rezultonin pozitivë ndaj KOVID-19 dhe të atyre që ishin në vetë- izolim.
Rregullorja qeveritare për ngjarjet në hapësira të mbyllura dhe të hapura u ndryshua disa herë dhe kishte mungesë konsekuence dhe konsolidimi, duke dëmtuar qartësinë ligjore dhe zbatimin.
Në përgjithësi, miratimi i vazhdueshëm i ndryshimeve të dekreteve e zbehu kuptimin e përgjithshëm të thelbit dhe vlefshmërisë së tyre.


Zgjedhjet u administruan nga një strukturë me tre nivele, e udhëhequr nga KSHZ-ja dhe e mbështetur nga Sekretariati dhe 34 Zyra rajonale, 80 Komisione Zgjedhore Komunale (KZK) dhe 3.480 Këshilla Zgjedhorë (KZ).
KSHZ-ja është autoriteti më i lartë zgjedhor me kompetenca rregullatore, monitoruese dhe mbikëqyrëse dhe është përgjegjëse për organizimin dhe mbikëqyrjen e zgjedhjeve dhe referendumeve.
Tre nga anëtarët aktualë të KSHZ-së janë gra, duke përfshirë edhe nënkryetaren. Mandati i Komisionit, i parashikuar fillimisht për gjashtë muaj për administrimin e referendumit të vitit 2018, u zgjat dy herë; së pari në nëntor të vitit 2018 për deri në dy vjet dhe më pas, në bazë të një dekreti qeveritar të lëshuar më 21 mars të vitit 2020, deri në gjashtë muaj nga mbajtja e zgjedhjeve parlamentare të vitit 2020.
Për të siguruar stabilitetin dhe profesionalizmin e administratës zgjedhore, mandati i anëtarëve të Komisionit Shtetëror të Zgjedhjeve duhet të përcaktohet qartë nga Kodi Zgjedhor.
Kodi duhet gjithashtu të parashikojë një procedurë të qartë dhe transparente të nominimit dhe emërimit të anëtarëve të KSHZ-së.
Administrata zgjedhore i kreu detyrat e saj brenda afateve ligjore, pavarësisht ndërlikimeve të shkaktuara nga pezullimi i procesit zgjedhor dhe shqetësimeve të paraqitura publikisht nga KSHZ-ja gjatë gjendjes së jashtëzakonshme në lidhje me kalendarin zgjedhor.
Bashkëbiseduesit e MPVZ-së së ODIHR-it u shprehën në përgjithësi të kënaqur me efektivitetin e KSHZ-së, megjithëse disa e vunë në diskutim strukturën partiake të Komisionit.
KSHZ-ja i miratoi vendimet në mënyrë kolegjiale, shpesh me debate thelbësore, në mbledhje që ishin të hapura për vëzhguesit dhe që transmetoheshin drejtpërdrejt në ueb-faqen e Agjencisë shtetërore të Lajmeve të Maqedonisë (MIA) dhe në faqen e Facebook-ut të KSHZ-së.
Mbledhjet shpesh parapriheshin nga mbledhje joformale të mbyllura të KSHZ-së, në të cilat diskutoheshin propozim-vendimet.
Në disa mbledhje u ofrua interpretim në gjuhën e shenjave, gjë që e rriti disponueshmërinë e informacionit për personat me dëgjim të dëmtuar.
Shumica e mbledhjeve të KSHZ-së u njoftuan pak para se ato të mbaheshin, vendimet dhe procesverbalet u publikuan në ueb-faqen e KSHZ-së, përgjithësisht në kohë, por publikimi i procesverbaleve u ndërpre me mbledhjen e KSHZ-së të mbajtur më 9 korrik.
Me ndryshimet që u bënë në Kodin Zgjedhor në shkurt të vitit 2020 u rishpërndanë disa përgjegjësi kryesore midis komisioneve zgjedhore dhe organeve shtetërore, ndërsa KSHZ-së iu caktua një spektër i gjerë kompetencash të reja.
Këto detyra të reja përfshijnë hetimin e shkeljeve të pretenduara dhe shqyrtimin e provave në mekanizmat e zgjidhjes së kontesteve, inicimin e procedurave për parregullsitë zgjedhore ex officio dhe përcaktimin e çmimeve për reklamat politike në mediat transmetuese, të shkruara dhe në internet (online) (Shih përkatësisht seksionet Kundërshtimet dhe ankesat dhe Mediat).
KSHZ-ja e informoi ODIHR-in se i mungojnë udhëzimet ligjore dhe kapaciteti institucional për t’i kryer në mënyrë adekuate këto detyra dhe ishte e mendimit se organet e specializuara profesionale do të ishin më të përgatitura të merren me to.
Sekretariati i KSHZ-së vazhdon të ketë mungesë punonjësish, në kundërshtim me rekomandimet e mëparshme të ODIHR-it.
Për periudhën zgjedhore, KSHZ-ja përdor një praktikë të forcimit të burimeve të saj njerëzore përmes angazhimit të personelit shtesë të përkohshëm nga institucionet e tjera shtetërore.
Kjo zgjidhje vazhdon të minojë efektivitetin e përgatitjeve dhe qëndrueshmërinë për t'iu përgjigjur sfidave të paparashikuara kur ato paraqiten.
Për më tepër, sipas disa raportimeve të bëra tek MPVZ-ja, disa prej punonjësve të angazhuar ishin të lidhur politikisht.
Personeli thelbësor duhet të punësohet në Sekretariatin e Komisionit Shtetëror të Zgjedhjeve në baza të përhershme.
Kapaciteti i burimeve njerëzore të Sekretariatit duhet të përputhet me kompetencat që i janë dhënë Komisionit në bazë të Kodit Zgjedhor.
KZK-të e emëruara në vitin 2016 me një mandat pesë-vjeçar, janë përgjegjëse për administrimin e zgjedhjeve në komunat e tyre përkatëse.
Ata përbëhen nga pesë nëpunës shtetërorë të zgjedhur rastësisht dhe nga zëvendësit e tyre.
KZK-të janë përgjegjëse për mbikëqyrjen e procesit zgjedhor në secilën komunë, dhe detyrat e tyre përfshijnë regjistrimin e kandidatëve, emërimin dhe trajnimin e KZ-ve, nxjerrjen dhe shpalljen e rezultateve komunale, si dhe përgatitjet e tjera teknike nën drejtimin e KSHZsë.
Anëtarët e KZ-ve u zgjodhën në vitin 2017 me një mandat prej katër vjetësh.
Secila nga partitë politike në pushtet dhe partitë në opozitë që fituan më shumë vota në zgjedhjet e fundit parlamentare, për çdo zgjedhje, emërojnë nga një anëtar të përkohshëm të KZ-ve dhe zëvendësit e tyre; tre anëtarët e mbetur të KZ-ve zgjidhen rastësisht nga baza e të dhënave të punonjësve shtetërorë.
Sipas Kodit Zgjedhor, përbërja e çdo organi për menaxhimin e zgjedhjeve duhet të respektojë kërkesat ligjore për përfaqësimin etnik dhe gjinor.
Pjesëtarët e çdo gjinie duhet të përbëjnë të paktën 30 për qind të të gjitha KZK-ve dhe KZ-ve.
45 për qind të anëtarëve të KZK-ve ishin gra dhe në 32 për qind të KZK-ve kryetaret ishin gra.
Nuk pati të dhëna të disponueshme për ndarjen sipas gjinisë për përbërjen e KZ-ve.
Përfaqësimi i drejtë i bashkësive etnike kërkohet për të gjitha KZK-të dhe KZ-të në komunat në të cilat të paktën 20 për qind e popullsisë u përkasin këtyre bashkësive.
Baza e të dhënave e punonjësve shtetërorë që mirëmbahet nga Ministria e Shoqërisë Informatike dhe Administratës (MSHIA) është e vjetruar dhe e ngadalësoi procesin e zëvendësimit të një numri të konsiderueshëm të anëtarëve të KZ-ve.
Zëvendësimet lindën fillimisht si rrjedhojë e vendimit të qeverisë në mars për të tërhequr rreth 3.200 punonjës shëndetësorë në përgjigje të nevojave të KOVID- 19, dhe më pas nga dorëheqja e një numri të ngjashëm shtesë të disa anëtarëve të KZK-ve dhe KZ-ve, të cilët dhanë përgjithësisht si arsye shqetësimet për shkak të KOVID-19 ose gjendjen shëndetësore.
Megjithëse këto komplikime nuk duket se ndikuan në ditën e zgjedhjeve, ato e rritën në mënyrë të panevojshme ngarkesën e punës së punonjësve të KSHZ-së gjatë përgatitjeve të zgjedhjeve.
Për më tepër, disa nga institucionet shtetërore të përfshira në procesin zgjedhor, si Enti Shtetëror i Revizionit (ESHR), e informuan MPVZ-në se punonjësit e tyre janë të përfshirë në bazën e të dhënave dhe janë të detyruar të shërbejnë në KZK-të dhe KZ-të, gjë që potencialisht mund të ndikojë në kapacitetin e institucioneve.
Nëse do të mbahet si mjet për përzgjedhjen e anëtarëve të komisioneve zgjedhore, Ministria e Shoqërisë Informatike dhe Administratës duhet ta përditësojë bazën e të dhënave të nëpunësve publikë, duke angazhuar institucionet përkatëse.
Autoritetet mund ta konsiderojnë rishikimin e grupit të organeve shtetërore, nga të cilat angazhohen nëpunësit për të shërbyer në komisionet zgjedhore.
Numri i kufizuar i KZK-ve të vizituara nga MPVZ-ja e ODIHR-it demonstroi njohuri të përgjithshme solide të përgjegjësive të tyre, si dhe kuptim dhe përkushtim për zbatimin e masave për parandalimin e KOVID-19 në procesin zgjedhor.
Disa anëtarë të komisioneve zgjedhore komunale me të cilët u takua MPVZ-ja e ODIHR-it theksuan se KZK-të nuk janë organet e duhura për të shqyrtuar kundërshtimet në lidhje me shkeljet e të drejtës së votës gjatë votimit të hershëm dhe në ditën e zgjedhjeve, për shkak të funksionimit të tyre me ndërprerje dhe mungesës së mandatit në lidhje me saktësinë e listës së zgjedhësve.
KZK-të me cilat u takua MPVZ-ja theksuan se ata i shpërndanë njoftimet për mbledhjet publike dhe i vendosën procesverbalet përkatëse në hyrje të ndërtesave të tyre përkatëse komunale.
Më 22 qershor, Komisioni për Sëmundje Infektive i Ministrisë së Shëndetësisë miratoi protokollin shëndetësor për zhvillimin e procedurave të ditës së zgjedhjeve.
Zhvillimit të dokumentit i paraprinë konsultime me KSHZ-në dhe organizatat e shoqërisë civile, megjithëse, sipas disa bashkëbiseduesve, këto konsultime ishin të kufizuara dhe rekomandimet që dolën prej tyre nuk u integruan plotësisht.
Në bazë të protokollit, KSHZ-ja gjithashtu miratoi një udhëzim për procedurat gjatë ditës së votimit, si dhe për regjistrimin dhe votimin e votuesve pozitivë ndaj KOVID-19 që janë në karantinë dhe atyre në vetë- izolim, dhe udhëzime mbrojtëse përkatëse për zyrtarët e zgjedhjeve.
Megjithatë, një boshllëk në planin e trajnimit, i shkaktuar nga pezullimi i zgjedhjeve, krijoi sfida në sigurimin e trajnimit sistematik për procedurat që lidhen me aspektin shëndetësor për të gjithë anëtarët e komisioneve; KSHZ-ja u kujdes për organizimin e disa trajnimeve plotësuese.
KSHZ-ja rishikoi hapësirat e vendvotimeve për të mundësuar kërkesat për distancë fizike, të parashikuara nga protokollet, megjithëse pranoi se në shumë raste respektimi i tyre nuk ishte i mundur për shkak të mungesës së hapësirave të përshtatshme në dispozicion.
KSHZ-ja gjithashtu formoi 67 Këshilla të posaçme Zgjedhore për të zhvilluar votimin e hershëm më 13 korrik për votuesit që ishin pozitivë ndaj KOVID-19 dhe për ata që ishin në vetë-izolim.
KSHZ-ja u përball me sfida të konsiderueshme në formimin e KZ-ve të veçanta, përbërja e të cilave përfshinte tre punonjës shëndetësorë dhe dy përfaqësues të partive politike.
Nga 300 punonjës shëndetësorë të zgjedhur fillimisht për të punuar në këto këshilla, mbi një e treta kërkuan të largohen.
Ajo çka është pozitive është se KSHZ-ja zhvilloi një fushatë gjithëpërfshirëse për edukimin e votuesve, e cila informoi mbi rregullat e përshtatura në aspektin shëndetor për zbatimin e procedurave në ditën e zgjedhjeve, dhe që u realizua në disa gjuhë, si në mediat tradicionale, ashtu edhe në ato online.
Ajo gjithashtu hapi një linjë telefonike për qytetarët për të kërkuar informacion ose për të lënë komente mbi zhvillimin e zgjedhjeve, duke përfshirë një linjë telefonike me video për qytetarët me dëgjim të dëmtuar.
Sipas Kushtetutës, qytetarët që janë 18 vjet ose më shumë në ditën e zgjedhjeve kanë të drejtën e votës, por personat që me vendim gjykate privohen nga zotësia juridike për shkak të aftësisë së kufizuar intelektuale ose psiko-sociale janë të privuar nga e drejta e votës, në kundërshtim me detyrimet ndërkombëtare dhe rekomandimet e mëparshme të ODIHR-it.
Korniza ligjore duhet të harmonizohet me standardet ndërkombëtare, duke hequr çdo kufizim mbi të drejtat zgjedhore për shkak të aftësisë së kufizuar intelektuale ose psiko-sociale.
Regjistrimi i zgjedhësve rregullohet me Kushtetutë, me Kodin Zgjedhor dhe me disa dispozita të përkohshme, por nuk ka qartësi për rregulloret e hollësishme dhe të përhershme.
Dy rregullore që përcaktojnë metodologjitë për mirëmbajtjen, përditësimin dhe qasjen në listën e zgjedhësve u miratuan në vitin 2016.
Aktualisht njëra nga metodologjitë nuk zbatohet më, kurse tjetra, megjithëse zbatohet, shkakton mendime kontradiktore në lidhje me vlefshmërinë e saj ligjore.
Megjithëse ndryshimet e Kodit Zgjedhor të bëra në shkurt të vitit 2020 parashikuan Regjistrin Qendror të Popullsisë, si një burim të ri, nga i cili do t'i sigurohen KSHZ-së të dhënat për regjistrimin e zgjedhësve, ai nuk mundi të përdoret për këto zgjedhje, sepse ende nuk është i plotësuar me fotografi dhe adresa.
Për të siguruar një kornizë rregullatore gjithëpërfshirëse, Kodi Zgjedhor duhet të rishikohet për të qartësuar dhe konsoliduar udhëzimet të hollësishme dhe të përhershme për procedurat e regjistrimit të zgjedhësve.
Kërkesat në Kod duhet të përkojnë me funksionalitetin e Regjistrit Qendror të Popullsisë.
KSHZ-ja ishte përgjegjëse për përpilimin e regjistrit të zgjedhësve në bazë të përditësimeve pasive dhe të rregullta të siguruara nga Ministria e Punëve të Brendshme, Zyra për Udhëheqje me Librat e Gjendjes Civile dhe gjykatat.
Organizimi i votimit jashtë vendit bazohet në regjistrimin aktiv që kërkon një prag të barabartë me votat e nevojshme për të fituar një mandat në zgjedhjet e fundit.
Procesi i regjistrimit jashtë vendit përfundoi më 17 mars, para pezullimit të zgjedhjeve dhe pragu i vendosur për këto zgjedhje në 6.534 votues të regjistruar, nuk u arrit.
Më 1 korrik, lista e votuesve u mbyll dhe ajo përfshinte 1.814.263 qytetarë, nga të cilët 83.054 ishin paraqitur se banojnë përkohësisht jashtë vendit dhe u regjistruan në një listë të veçantë që u ofrohet të gjitha KZ-ve.
Përveç kësaj, KSHZ-ja regjistroi 10.882 kërkesa për votim të hershëm më 14 korrik në shtëpi, në institucione të kujdesit jashtë familjes dhe në burgje, dhe për 759 votues që ishin pozitivë ndaj KOVID-19 ose ishin në vetë-izolim për votimin e hershëm më 13 korrik.
Në përputhje me rekomandimet e mëparshme të ODIHR-it, MPB-ja i siguroi KSHZ-së një listë të votuesve me letërnjoftime me afat të skaduar midis shpalljes së zgjedhjeve dhe ditës së zgjedhjeve, duke rritur përfshirjen e regjistrit të votuesve.
Më 16 qershor, MPB-ja ia dha KSHZ-së listën e dytë të prodhuar pas këqyrjes publike, ku ishin përfshirë votuesit që kishin kërkuar dhe që kishin marrë letërnjoftimet e tyre të reja; vetëm lista e dytë u mor parasysh nga Komisioni.
Kështu, qytetarët me letërnjoftime të skaduara që nuk i morën letërnjoftimet e reja para 16 qershorit u privuan nga e drejta e votës.
Në bazë të ndryshimeve të bëra në shkurt të vitit 2020, për të marrë fletëvotim, të gjithë votuesit duhej të paraqisnin një letërnjofim ose pasaportë të vlefshme.
Për ta lehtësuar ushtrimin e të drejtës së votës, mund të konsiderohen masa shtesë për t’u mundësuar votimin votuesve që votojnë për herë të parë që nuk kanë letërnjoftim, qytetarëve që u kanë skaduar letërnjoftimet pak para shpalljes së zgjedhjeve dhe qytetarëve që nuk i kanë marrë letërnjoftimet e reja para se të përditësohet lista e votuesve nga KSHZ-ja.
Para pezullimit të procesit zgjedhor, këqyrja publike e listës së votuesve kishte përfunduar dhe kopjet më pas iu ishin dorëzuar të gjitha partive politike.
Megjithëse kalendari i ri zgjedhor lejoi azhurnimin sa i përket personave të vdekur dhe qytetarëve që kanë mbushur 18 vjeç, nuk u vendos ndonjë periudhë e re e veçantë e këqyrjes publike.
Mekanizmi i azhurnimit të vazhdueshëm mbeti i disponueshëm përmes një motori të bazuar në internet që mundëson pyetje sipas numrit amë të identifikimit, mbiemrit dhe adresës.
Qytetarët dhe partitë politike mund të kërkojnë ndryshime në regjistrin e votuesve (p.sh. shtimin, heqjen ose ndryshimin e çfarëdo të dhëne) që prek qytetarët e tjerë, por shabllonet e KSHZ-së që përdoren për këqyrje publike i kufizojnë ndryshimet e tilla për rastet e vdekjes, humbjen e shtetësisë dhe privimin nga e drejta ligjore për të votuar, në kundërshtim me dispozitat e Kodit Zgjedhor.
Asnjë njoftim individual nuk u dërgohet qytetarëve që u janë ndryshuar të dhënat.
Shumë bashkëbisedues të MPVZ-së së ODIHR-it ngritën shqetësime në lidhje me saktësinë e listës së votuesve, përgjithësisht duke theksuar se numri i votuesve të regjistruar e tejkalon numrin e qytetarëve me vendbanim të përhershëm, duke e rritur kështu abstenimin.
Çështjet strukturore shumëvjeçare, siç janë identifikuar në raportet e mëparshme të ODIHR-it, mbeten të patrajtuara.
Adresat menaxhohen nga komunat së bashku me Regjistrin Qendror, por nuk ekziston ndonjë standardizim.
Të dhënat që i dërgohen KSHZ-së nga institucione të ndryshme dërgohen në formate të ndryshme, gjë që pengon ndërveprimin.
Mospërputhjet burojnë gjithashtu nga fakti që spitalet nuk ofrojnë përditësime sistematike për të vdekurit.
Regjistri i votuesve u ndikua më tej edhe nga kapaciteti i kufizuar i TI-së i KSHZ-së dhe kohët e fundit nuk u krye asnjë kontroll gjithëpërfshirës në mënyrë sistematike i cilësisë së regjistrit të votuesve.
Sistemi i Menaxhimit të Informatave të Votuesve, i cili do t’i mundësonte KSHZ-së të merrte përsipër detyrat që tani kryhen nga Enti Shtetëror i Statistikave (EShR) dhe që do ta rriste ndjenjën e pronësisë të KSHZ-së mbi aspektet e TI-së, është ende duke u zhvilluar.
Në përputhje me rekomandimet e mëparshme të ODIHR-it, më shumë vëmendje duhet t'i kushtohet harmonizimit të të dhënave që ofrohen për regjistrin e votuesve, përkatësisht ndërveprimit të të dhënave të marra dhe standardizimit të sistemit të adresave.
Duhet të kryhen auditime cilësore të regjistrit dhe ato duhet të bëhen vazhdimisht publike.
Qytetarët që kanë mbushur 18 vjeç dhe që kanë të drejtë vote, kanë të drejtë të kandidojnë, duke përjashtuar ata, të cilëve u është revokuar e drejta e votimit për shkak të aftësive të kufizuara intelektuale ose psiko-sociale, që është në kundërshtim me detyrimet ndërkombëtare dhe rekomandimet e mëparshme të ODIHR-it.
Përveç kësaj, korniza ligjore ua heq të drejtën e kandidimit atyre që aktualisht vuajnë një dënim me burg prej më shumë se gjashtë muajsh.
Kufizimet në të drejtën për të kandiduar duhet të rishikohen për t’u siguruar që skualifikimi për shkak të dënimit të jetë proporcional me peshën e veprës penale.
Kandidatët mund të emëroheshin nga partitë e regjistruara politike dhe koalicionet, si dhe nga grupe votuesish.
Kandidatët e emëruar nga votuesit duhet të mbledhin së paku 1.000 nënshkrime mbështetëse nga votuesit që banojnë në njësinë përkatëse zgjedhore.
Për herë të parë, duke zbatuar një rekomandim të mëparshëm të ODIHR-it, nënshkrimet mbështetëse të votuesve mund të mblidheshin në zyrat e noterëve, si dhe përpara punonjësve të KSHZ-së, në zyrat kompetente rajonale të KSHZ-së.
Megjithëse Kodi Zgjedhor nuk specifikon një listë të dokumenteve të nevojshme për emërimin e kandidatëve, KSHZ-ja lëshoi një udhëzim, ku shënohej lista e dokumenteve të nevojshme për kandidatët dhe ku përshkruhej procedura e hollësishme e verifikimit.
Për këto zgjedhje, KSHZ-ja lëshoi edhe një aplikacion të ri online për paraqitjen e listave të kandidatëve.
Regjistrimi i kandidatëve u bë nga 12 deri më 20 mars, para pezullimit të procesit zgjedhor.
Në fund të periudhës së regjistrimit, asnjë grup votuesish nuk arriti të emërojë një listë kandidatësh, pasi asnjë grup nuk arriti të mbledhë numrin e kërkuar të nënshkrimeve.
KSHZ-ja regjistroi 12 parti politike dhe 3 koalicione, të cilët paraqitën gjithsej 1.598 kandidatë në 78 lista.
Për t’u vlerësuar është fakti që KSHZ-ja i publikoi të gjitha listat e kandidatëve në ueb-faqen e saj me një mjet interaktiv që shfaqte përkatësinë partiake të kandidatëve, gjininë, njësinë zgjedhore dhe komunën e tyre.
Në secilën listë, të paktën një kandidat i secilës gjini duhet të vendoset në çdo vend të tretë në listë, me një kandidat shtesë të gjinisë më pak të përfaqësuar në çdo dhjetë vende.
Të gjitha listat e paraqitura e plotësuan kuotën e kërkuar prej 40 për qind, e disa e tejkaluan këtë prag.
Gjithsej, 675 kandidatë të regjistruar (42 për qind e totalit) ishin gra, dhe gratë ishin në krye të 19 listave nga 78 lista gjithsej.
Numri më i madh i listave të udhëhequra nga gratë - katër nga gjashtë lista - u regjistrua nga "Votë për Maqedoninë".
Në listat e LSDM-së në çdo njësi zgjedhore, dy kandidatët e parë ishin një grua dhe një burrë, por gruaja u vendos në vendin e parë vetëm në një rast.
Listat e VMRO-DPMNE-së udhëhiqeshin nga gratë në dy njësi zgjedhore.
Zgjedhjet e caktuara fillimisht për 12 prill u pezulluan para se të fillonte periudha zyrtare e fushatës. Pas rifillimit të procesit zgjedhor, fushata u hap më 24 qershor dhe përfundoi në mesnatën e 12 korrikut, para ditës së parë të votimit të hershëm.
Kodi Zgjedhor e ndalon zhvillimin e fushatës në periudhën nga data e afatit të regjistrimit të kandidatëve (20 marsi) deri në datën kur fillon fushata zyrtare.
Partitë politike zhvilluan disa aktivitete fushate para moratoriumit.
LSDM-ja e mbajti kongresin e partisë më 9 mars, ndërsa VMRO-DPMNE-ja organizoi ngjarje më 11 mars për të prezantuar kandidatët dhe partnerët e saj të koalicionit.
Përgatitjet për fushatën u kufizuan në mënyrë të konsiderueshme përpara pezullimit të zgjedhjeve në 21 mars.
Më 10 mars, qeveria vendosi të ndalojë tubimet publike dhe ngjarjet me më shumë se 1.000 pjesëmarrës, si në hapësira të hapura, ashtu edhe në ato të mbyllura.
Pas një takimi të kryetarëve të partive më 12 mars, partitë ranë dakord të mos zhvillojnë tubime për fushatë.
Pas rifillimit të procesit zgjedhor, në MPVZ-në e ODIHR-it u paraqitën disa pretendime se figura të larta politike po angazhoheshin në aktivitete të hershme të fushatës zgjedhore para 24 qershorit.
Në disa raste, këto pretendime dukeshin të justifikuara, megjithëse situata ishte e paqartë, duke pasur parasysh që procesi zgjedhor u pezullua gjatë gjendjes së jashtëzakonshme.
Rregullat për fushatën e hershme çojnë në situatën anormale, ku kandidatët e mundshëm dhe partitë e tyre zhvillojnë veprimtari politike deri në regjistrimin e tyre zyrtar dhe më pas janë të detyruar ta ndërpresin fushatën deri në fillimin e periudhës zyrtare të fushatës, ndërsa të tjerët që nuk janë të përfshirë drejtpërdrejt në zgjedhje lejohen t’i vazhdojnë aktivitetet e tyre gjatë gjithë kohës.
Duhet konsideruar mundësia e përshtatjes së periudhës zyrtare të fushatës me periudhën kohore për regjistrimin e garuesve, për t’u siguruar se rregullat e fushatës vlejnë në mënyrë konsekuente për të gjithë.
Aktivitetet e rregullta politike para periudhës zyrtare të fushatës nuk duhet të ndalohen dhe duhet të rregullohen.
Një seri dekretesh dhe vendimesh qeveritare gjatë dhe pas gjendjes së jashtëzakonshme përcaktuan masat e sigurisë që duhen zbatuar në takimet publike, duke përfshirë përdorimin e dezinfektuesit të duarve, distancimin fizik dhe veshjen e maskave.
Pandemia e KOVID-19 e ndryshoi ndjeshëm stilin e fushatës, pasi partitë miratuan masa shtesë, në pjesën më të madhe duke iu shmangur tubimeve tradicionale në favor të ngjarjeve të vogla, si dhe vizitave të kufizuara derë-më-derë dhe aktiviteteve të tjera për t'u takuar me votuesit.
Përkundër rrethanave, partitë zhvilluan fushatë aktive dhe qenë në gjendje t’i përcillnin mesazhet e tyre.
Fushata u zhvillua në një ambient të qetë dhe, pavarësisht nga rastet e izoluara të vandalizimit të posterëve të fushatës, liria e shprehjes u respektua.
Garuesit u mbështetën në masë të madhe në rrjetet sociale, duke postuar video të takimeve lokale, në të cilat folën kandidatët dhe kryetarët e partive. Reklama të shumta lidhur me fushatën u transmetuan në mediat transmetuese dhe në rrjetet sociale, e po ashtu edhe bilbordet ishin mjaft të dukshme.
Çështjet kryesore të fushatës përfshinin ekonominë, reformën gjyqësore, mirëqenien sociale dhe kujdesin shëndetësor.
LSDM-ja theksoi arritjet e saj në përparimin e bërë t’u anëtarësuar në NATO dhe BE.
Duke iu përgjigjur pretendimeve të kundërshtarëve se kishte “shitur” interesin kombëtar, LSDMja pohoi se, duke nënshkruar Marrëveshjen e Miqësisë me Bullgarinë në vitin 2017 dhe Marrëveshjen e Prespës me Greqinë në vitin 2018, qeveria kishte mbrojtur identitetin kombëtar dhe gjuhën.
Fushata u karakterizua nga një retorikë negative, në dëm të një debati thelbësor.
Reklamat e VMRO-DPMNEsë përfshinin sulme personale ndaj kryetarit të LSDM-së.
Nga ana e saj, LSDM-ja paralajmëroi kthimin e "regjimit" të ish-kryeministrit të VMRO-DPMNE-së, i dënuar dhe aktualisht i arratisur.
Shpërndarja e një sërë regjistrimesh të fshehta të liderëve politikë në biseda mesa duket komprometuese kontribuuan edhe më shumë në këto tone negative.
Në një zhvillim para zgjedhjeve të vitit 2020, LSDM-ja hyri në koalicion parazgjedhor me BESËN; kjo ishte hera e parë që një nga dy partitë më të mëdha ka bërë marrëveshje parazgjedhore me një parti etnike shqiptare.
Propozimi i BDI-së për kandidat shqiptar etnik për kryeministër shkaktoi debate të ashpra.
LSDM-ja e kritikoi ashpër ish-partnerin e saj të koalicionit, BDI-në, duke e lidhur atë me ishkryeministrin e VMRO-DPMNE-së dhe duke pretenduar se partia duhej të kalonte në opozitë dhe të reformonte radhët e saj.
Retorika e shtuar u reflektua në një rritje të incidencës së gjuhës së urrejtjes me bazë etnike në mediat sociale, duke përfshirë edhe kundër pakicave shqiptare dhe rome.
Më 18 qershor, KSHZ-ja organizoi nënshkrimin e një kodi për zgjedhje të drejta dhe demokratike nga garuesit në zgjedhje.
Më 29 qershor, Kryetari i KSHZ-së dhe Ministri i Punëve të Brendshme së bashku u bënë thirrje pjesëmarrësve në zgjedhje që ta respektojnë ligjin, duke paralajmëruar sanksione për presion, detyrim ose blerje të votuesve.
Kryetari i shtetit dhe Kryeministri bënë deklarata publike me argumente të ngjashme.
MPVZ-ja e ODIHR-it vërejti raste të izoluara ministrash nga parti të ndryshme që i përzien funksionet e tyre shtetërore me aktivitetet politike, në kundërshtim me angazhimet e OSBEsë.
Pati pretendime nga partitë e opozitës për përpjekje të bëra për shfrytëzimin për qëllime politike të programeve të ndihmave sociale dhe shpërndarjes së ndihmave të lidhura me pandeminë e KOVID-19 dhe pasojat ekonomike të saj.
Ato përfshinin një program për shpërndarjen e ndihmës për njerëzit në nevojë përmes kartave të kreditit për blerjen e produkteve kombëtare.
Kishte pretendime të mëtejshme se shpërndarja e ndihmave gjatë gjendjes së jashtëzakonshme dukej se kishte lidhje me partitë politike.
Asnjë provë bindëse për keqpërdorimet e tilla nuk iu paraqit MPVZ-së së ODIHR-it.
Partitë politike i raportuan gjithashtu MPVZ-së së ODIHR-it për disa raste presioni ndaj zyrtarëve publikë, veçanërisht në perëndim të vendit, duke përfshirë edhe përpjekjet për instrumentalizimin e policisë.
Ashtu si në zgjedhjet e mëparshme, MSHIA-ja krijoi një mjet online, përmes të cilit punonjësit publikë mund të denonconin raste të presionit mbi ta.
U parashtruan vetëm dy denoncime, përkundër një numri pretendimesh për presion të raportuara nga mediat.
Në ditët e fundit para zgjedhjeve kishte disa pretendime për blerje votash anembanë vendit, duke përfshirë njerëz të rrezikuar në aspektin social, të cilët u përkisnin më shpesh komuniteteve rome, por jo vetëm.
MPVZ-ja e ODIHR-it u informua se prokurorët në disa raste kishin nisur hetimet.
Në ditët para zgjedhjeve kishte prova për përçarje brenda MPB-së.
Ato reflektonin marrëveshjen për qeverinë kalimtare, sipas të cilës ministri i brendshëm u emërua nga partia opozitare e VMRO-DPMNE-së, kurse një zëvendësministër plotësues u emërua nga LSDM-ja, përveç zëvendësministrit të zakonshëm nga BDI-ja.
Në ditët para zgjedhjeve, ministri dhe zëvendësministri plotësues morën qëndrime të kundërta në lidhje me pretendimet për blerje votash.
Disa parti e informuan MPVZ-në e ODIHR-it se këto përçarje vazhduan edhe në ditën e zgjedhjeve, pasi partitë u përpoqën të angazhonin policinë në emër të tyre përmes ministrit ose zëvendësministrave të tyre përkatës.
Duke pasur parasysh rolin vendimtar të policisë në sigurimin e një ambienti të sigurt për zgjedhje, politizimi i tillë i policisë është veçanërisht shqetësues.
Duhet të bëhen përpjekje të mëtejshme nga autoritetet për t’iu kundërvënë menjëherë çdo forme presioni mbi punonjësit e sektorit publik, duke përfshirë edhe policinë.
Funksionarët publikë duhet të informohen sistematikisht në lidhje me mekanizmat në fuqi për të raportuar çdo rast presioni për hetim dhe të sigurohen se për këtë nuk do të kenë pasoja negative; këta mekanizma mund të kontrollohen nga një organ i pavarur.
Një rol më i madh i grave politikane ishte i dukshëm në ngjarjet e fushatës dhe në posterët në bilborde; megjithatë, gratë ishin më pak të përfaqësuara në mbulimin mediatik të fushatës.
Gratë përbënin 42 për qind të kandidatëve të regjistruar, mirëpo monitorimi i MPVZ-së së ODIHR-it tregoi se mbulimi mediatik i grave politikane ndryshonte midis vetëm 4 dhe 14 për qind të mbulimit të kandidatëve.
Kandidatet gra të cilat u takuan nga MPVZ-ja e ODIHR-it përshkruan mungesën e mbështetjes për gratë e mundshme lidere në strukturat e brendshme partiake.
Maqedonia e Veriut është një vend etnikisht i larmishëm.
Partitë tradicionalisht kanë garuar për vota kryesisht brenda bashkësive të tyre etnike, ndërsa koalicionet në pushtet janë formuar përtej ndarjes etnike, duke i përfshirë partitë etnike shqiptare.
Megjithatë, që nga zgjedhjet parlamentare të vitit 2016, LSDM-ja është përpjekur aktivisht të fitojë mbështetje nga votuesit shqiptarë etnikë.
Përveç partive që kryesisht i përfaqësojnë shqiptarët etnikë, disa parti i përfaqësojnë bashkësitë më të vogla etnike, shumica e të cilave janë në aleancë ose me koalicionin e LSDM-së ose me atë të VMRO-DPMNE-së.
Përfaqësuesit e këtyre partive morën pjesë aktive në fushatë, veçanërisht në vendet ku janë të përqendruara bashkësitë e tyre.
Në zgjedhjet e vitit 2020, kandidatët nga komunitetet rome gjithashtu kandiduan në listat e LSDM-së dhe të VMRO-DPMNE-së si anëtarë të këtyre partive, e jo si anëtarë të partive të pakicave.
Një kandidate e tillë i tha MPVZ-së së ODIHR-it se ajo besonte se kështu do të kishte më shumë ndikim brenda koalicionit.
Partia Popullore e Romëve, e krijuar para do kohësh, garoi e pavarur.
Në fushatë u bënë disa përpjekje për të adresuar nevojat e personave me aftësi të kufizuara, por ato ishin të kufizuara në një qasje bamirësie, në vend që të promovonin koncepte të tilla si dizajnin universal dhe fuqizimin socio-ekonomik.
Kur e nisi fushatën e LSDM-së në një konventë partiake më 9 mars, kryetari i partisë premtoi se hyrja në ndërtesat publike për personat me aftësi të kufizuara fizike, përmes platformave hyrëse, do të ishte e detyrueshme deri në vitin 2024 dhe se shtesa financiare për personat me aftësi të kufizuara do të rritet me 15 për qind.
Ajo çka ishte pozitive ishte se videot e ngjarjeve të fushatës në mediat sociale ndonjëherë përfshinin interpretim në gjuhën e shenjave.
Programi i LSDMsë u përkthye në gjuhën e shenjave. Organizatat e shoqërisë civile që avokojnë për të drejtat e personave me aftësi të kufizuara zhvilluan trajnime për partitë politike se si të adresojnë nevojat e personave me aftësi të kufizuara, për shembull duke i bërë ueb-faqet e tyre më të arritshme.
MPVZ-ja e ODIHR-it u informua se vetëm një person me aftësi të kufizuar ishte kandidat në këto zgjedhje, në një pozicion në listën e partisë që pothuajse nuk kishte gjasa për të fituar.
Fushatat zgjedhore mund të financohen nga donacione monetare dhe kontribute në natyrë nga individë dhe persona juridikë, në shuma deri përkatësisht 3.000 euro dhe 30.000 euro, anëtarësi dhe kredi bankare të dedikuara për fushatën zgjedhore.
Donacionet nga burime të huaja, komunale dhe anonime, ato nga organizatat në pronësi shtetërore, organizatat fetare, bamirëse dhe mediat janë të jashtëligjshme.
Shpenzimet e fushatës janë të kufizuara në rreth 110 denarë (afërsisht 2 euro) për votues të regjistruar në një njësi zgjedhore (minimum 490.830 euro në njësinë zgjedhore 3 dhe maksimum 544.930 euro në njësinë zgjedhore 1).
Reklamat e paguara politike në mediat transmetuese, të shkruara dhe në ato online financohen drejtpërdrejt nga shteti përmes një fondi të veçantë që administrohet nga KSHZ-ja (Shih seksionin Mediat).
Partitë politike që marrin më shumë se një për qind të votave kanë të drejtë për financim publik.
Financave të fushatës iu kushtua vëmendje e kufizuar në narrativat e fushatës së garuesve.
Edhe kushtet e pazakonta për zhvillimin e fushatës në kohë pandemie patën ndikim në financimin e fushatës.
Garuesit në zgjedhje e informuan MPVZ-në e ODIHR-it se përmbajtja nga tubimet e mëdha parazgjedhore solli një kursim të konsiderueshëm, veçanërisht pasi shmangu nevojën për të transportuar mijëra mbështetës në vendet e tubimeve.
Megjithatë, shpenzimet e prodhimit të reklamave në media dhe përdorimi i madh i posterëve në bilborde paraqitën shpenzime të konsiderueshme.
Financimi i fushatës rregullohet me Kodin Zgjedhor, Ligjin për Financimin e Partive Politike, Ligjin për Parandalimin e Korrupsionit dhe Konfliktin e Interesave (LPKKI), dhe me Ligjin për Kontabilitetin e Organizatave Jofitimprurëse.
Korniza ligjore për financimin e fushatës kërkon një harmonizim të mëtejshëm për të eliminuar zbrazëtirat dhe mospërputhjet dhe për të ofruar qartësi ligjore.
Në veçanti, harmonizimi i Kodit Zgjedhor me Ligjin për Financimin e Partive Politike është i domosdoshëm për të unifikuar vlerën e lejuar të donacioneve për qëllime fushate në llogaritë e fushatës dhe të partive.
Shuma aktuale e donacioneve të lejuara për partitë politike e tejkalon shumën e lejuar për qëllime fushate, e cila u përdor nga disa garues për t’i anashkaluar kufizimet e shpenzimeve.
Ndryshimet në Kodin Zgjedhor parashikuan detyrimin që raportet e fushatës të jenë në përputhje me dispozitat e Ligjit për Kontabilitetin e Organizatave Jofitimprurëse, i cili nuk parashikon raportimin e kontributeve në natyrë, gjë që çon në kundërshtime ligjore.
Kodi Zgjedhor nuk përmban më dispozita të zbatueshme për kompensimin shtetëror për shpenzimet e fushatës për garuesit, gjë që e dëmton qartësinë ligjore, veçanërisht në lidhje me përcaktimin e sanksioneve për shkeljen e rregullave për raportimin e financimit të fushatës.
Ligji nuk thotë gjë për përdorimin e kredive për qëllime të fushatës, si dhe për përcaktimin e çmimit të tregut të mallrave të dhuruara, shërbimeve dhe zbritjeve, dhe garuesit raportuan shumat e përcaktuara nga marrëveshjet me ofruesit e shërbimeve.
Për më tepër, nuk ka masa për të siguruar se të gjitha faturat e lidhura me fushatën do të dorëzohen para afatit të fundit për mbylljen e llogarive të fushatës.
Dispozitat ligjore në lidhje me donacionet duhet të rishikohen në mënyrë që të harmonizohen kufizimet e donacioneve, për të siguruar transparencën dhe kufizimet e kredive të marra nga partitë politike për fushatën zgjedhore dhe për të krijuar një mekanizëm për të përcaktuar çmimin e tregut të kontributeve në natyrë.
Me ndryshimet e fundit të Kodit Zgjedhor u parashikua që një raport shtesë i përkohshëm të dorëzohet 19 ditë pas ditës së zgjedhjeve dhe u shkurtua afati i fundit për dorëzimin e raportit përfundimtar nga katër në tre muaj pas zgjedhjeve; kjo periudhë mbetet dukshëm më e gjatë sesa periudha e rekomanduar nga praktika e mirë ndërkombëtare.
Duhet të dorëzohen edhe dy raporte të përkohshme para ditës së zgjedhjeve: një në mes të fushatës, dhe një tjetër një ditë para zgjedhjeve, gjë që nuk lejon kohë për shqyrtim të detajuar ose për publikim para zgjedhjeve, në kundërshtim me rekomandimet e mëparshme të ODIHR-it.
Vetëm raportet përfundimtare i nënshtrohen revizionit të detyrueshëm.
Ligji nuk përcakton në hollësi përmbajtjen e raporteve, duke e transferuar përgjegjësinë për adresimin e mungesës së qartësisë dhe për të siguruar cilësi të përshtatshme të raporteve tek Ministria e Financave, e cila zhvilloi shabllonet për raportim.
Komisioni Shtetëror për Parandalimin e Korrupsionit (KSHPK) dorëzon një raport mbi financimin e fushatës në Kuvend tre muaj pas zgjedhjeve, dhe për këtë arsye nuk mund t’i pasqyrojë gjetjet e revizionit, të cilat duhet të dorëzohen nga ESHR-ja brenda 60 ditëve nga dorëzimi i raportit përfundimtar.
Dispozitat e paqarta për raportimin e përkohshëm shkaktuan interpretime të ndryshme të diapazonit të tyre.
Shumica e pjesëmarrësve të fushatës e vlerësuan kornizën e raportimit të përkohshëm si të ngarkuar, duke pasur parasysh se tre raporte të përkohshme duhet të dorëzohen në intervale të shkurtra kohore në tre institucione (KSHZ, KSHPK dhe ESHR).
Detyrimi për publikimin periodik të donacioneve u respektua në mënyrë efektive nga 9 garues nga 15 gjithsej, ndërsa KSHZ-ja nuk i publikoi raportet e përkohshme të garuesve në mënyrë konsekuente, gjë që e zvogëloi transparencën.
Raporti i dytë për donacionet u dorëzua nga 10 garues nga 15 gjithsej, të cilët raportuan kryesisht donacione private dhe pagesa për anëtarësim.
Shumica e garuesve e intensifikuan mbledhjen e mjeteve financiare në gjysmën e dytë të fushatës dhe të gjithë u mbështetën në donacione individuale në llogaritë e partisë dhe të fushatës.
Mospërdorimi nga ana e disa pjesëmarrësve i modeleve të përcaktuara të raportimit e bëri të paqartë origjinën e fondeve të transferuara nga llogaritë e partive politike, gjë që e dëmtoi shpalosjen e njëtrajtshme.
Pavarësisht nga detyrimet ligjore, vetëm disa garues i publikuan raportet e tyre në ueb-faqet e tyre.
Raportet e treta të përkohshme nuk u publikuan.
Kodi Zgjedhor duhet të kërkojë që raportet e financimit të fushatës të dorëzohen dhe të publikohen në ditën e dorëzimit në format të njëtrajtshëm, të përshtatshëm për shqyrtim publik, dhe të shoqëruara me dokumentacionin financiar mbështetës.
Sanksionet për dorëzimin me vonesë ose për mosdorëzimin duhet të jenë efektive, proporcionale dhe dekurajuese.
Afati i fundit për dorëzimin e raporteve përfundimtare duhet të përshtatet për të qenë në përputhje me praktikën e mirë ndërkombëtare.
Në vitin 2020, Kodi Zgjedhor u përafrua me LPKKI-në, duke e zhvendosur juridiksionin parësor për mbikëqyrjen e financimit të fushatës dhe keqpërdorimin e burimeve administrative te KShPK-ja.
KShPK-ja ka për detyrë të kryejë monitorim të vazhdueshëm të financimit të fushatës gjatë gjithë periudhës zgjedhore, duke përfshirë aktivitetet financiare të partive politike dhe të zyrtarëve publikë, dhe të kërkojë të dhëna nga bankat dhe institucionet e tjera kompetente.
Organi ka të drejtë të fillojë inspektime sipas detyrës zyrtare dhe t’i shqyrtojë kundërshtimet nga personat fizikë dhe juridikë, duke përfshirë nga garuesit, partitë dhe vëzhguesit e zgjedhjeve, dhe të iniciojë ndjekje penale në rast shkeljesh dhe si reagim ndaj raporteve të ESHR-së.
ESHR-ja bën kontroll të mëvonshëm (ex-post) të financimit të fushatës duke u bazuar në revizionin e raportit përfundimtar.
Në bazë të ndryshimeve të Kodit Zgjedhor, bankat janë të detyruara që KSHPK-së dhe ESHR-së t’i lejojnë qasje në transaksionet në llogaritë e fushatës deri në mbylljen e llogarive.
Megjithatë, e drejta për qasje nuk vlen për llogaritë e zakonshme të partive, megjithëse mjetet e tyre mund të përdoren për fushatën zgjedhore, si dhe nuk është paraparë ofrimi i të dhënave financiare pas mbylljes së llogarive, gjë që do ta ndihmonte rishikimin për ta lehtësuar revizionin.
Të gjitha palët e interesuara janë të detyruara të sigurojnë dokumentacione financiare me kërkesë të ESHR-së, duke kontribuar kështu për një revizion gjithëpërfshirës të bazuar në prova.
Megjithëse këto ndryshime e afrojnë mbikëqyrjen e financimit të fushatës me rekomandimet e ODIHR-it dhe GRECO-s, duhet të bëhen përpjekje të mëtejshme për të përmirësuar transparencën dhe llogaridhënien në financimin politik dhe të fushatës.
Institucionet që kanë për detyrë të bëjnë mbikëqyrjen e fushatës kanë mungesë kapaciteti për shkak të burimeve të pamjaftueshme financiare dhe njerëzore, që e dëmtoi kontrollin mbi llogaridhënien dhe transparencën e financimit të fushatës.
Për këto zgjedhje, KSHPK-ja ishte në komunikim me shoqërinë civile për të marrë informacione lidhur me dyshimet për shkelje.
Për më tepër, Komisioni e forcoi mbikëqyrjen e tij të fushatës me 17 vëzhgues shtesë në terren, të pajisur me ndihmë ndërkombëtare për shkak të mungesës së fondeve të nevojshme shtetërore, të cilët mblodhën prova mbi aktivitetet e fushatës.
Megjithatë, gjetjet e vëzhguesve nuk u bënë publike, duke humbur kështu mundësinë për të rritur transparencën.
Komisioni Shtetëror për Parandalimin e Korrupsionit dhe Enti Shtetëror për Revizion duhet të pajisen me burime të mjaftueshme njerëzore dhe financiare për ta realizuar në mënyrë efektive mandatin e tyre gjatë periudhës zgjedhore.
Kodi Zgjedhor përmban dispozita të hollësishme që parashikojnë përdorimin e barabartë të hapësirave publike dhe ndalon keqpërdorimin e burimeve shtetërore.
Pas shpalljes së zgjedhjeve, nuk mund të bëhen pagesa rrogash, pensionesh dhe ndihmash sociale, përveç pagesave të zakonshme, nga mjetet buxhetore.
Me përjashtim të rasteve urgjente, punësimi i punonjësve të rinj në sektorin publik ose ndërprerja e punësimit të punonjësve ekzistues është e ndaluar.
Një ndryshim i fundit ofron sqarime se cilat janë rastet e tilla urgjente.
Megjithatë, të gjitha këto rregulla u pezulluan me një dekret të qeverisë për kohëzgjatjen e gjendjes së jashtëzakonshme.
Një numër i madh mediash, duke përfshirë 11 televizione kombëtare dhe 36 private rajonale, konkurrojnë në një treg të vogël reklamash dhe kanë mungesë të qëndrueshmërisë financiare, rregullatore dhe profesionale, gjë që kontribuon në polarizimin e ambientit mediatik.
Reklamat qeveritare, të cilat kishin shërbyer si burim kryesor i të ardhurave për shumë media, janë të ndaluara që nga viti 2017.
Stagnacioni i vazhdueshëm në tregun e reklamave, shkaktuar nga pandemia e KOVID- 19, ka rritur më tej varësinë e mediave nga pronarët dhe subvencionet shtetërore.
Të gjithë bashkëbiseduesit e MPVZ-së së ODIHR-it vlerësuan se përmirësimet e konsiderueshme në lirinë e mediave në vitet e fundit nuk u mbështetën me reforma sistematike në sektorin e mediave, siç është sigurimi i neutralitetit politik të Radiotelevizionit publik të Maqedonisë (RTM) dhe i organit rregullator të mediave.
Bashkëbiseduesit theksuan shumëllojshmërinë e përmirësuar të mbulimit të lajmeve, por vunë gjithashtu në duke një nivel të ulët profesionalizmi, fokusin redaktues në sasinë e përmbajtjes e jo në cilësinë e saj.
Shumë bashkëbisedues ngritën shqetësimin se pandemia e KOVID- 19 kontribuoi në përkeqësimin e kushteve tashmë të vështira të punësimit të gazetarëve.
Televizioni mbetet burimi kryesor i informimit, e më pas vijnë mediat online.
Në prill të vitit 2020, RTM-ja e rriti numrin e kanaleve televizive nga dy në pesë, duke rivendosur RMT-2 si shërbim 24 orësh në gjuhën shqipe, si dhe duke krijuar një kanal që transmeton programe në gjuhët e pakicave, edhe atë në boshnjakisht, gjuhën rome, serbisht, turqisht dhe vllahisht.
Përkundër futjes së subvencioneve shtetërore në vitin 2018 për shtypjen dhe shpërndarjen e gazetave kombëtare dhe rajonale, qarkullimi i medias së shkruar ka rënë në mënyrë të vazhdueshme.
RTM-ja financohet pothuajse ekskluzivisht nga buxheti i shtetit që nga viti 2017, gjë që, sipas bashkëbiseduesve të MPVZ-së së ODIHR-it e dëmton pavarësinë e saj redaktuese.
Këshilli Programor mbikëqyr përmbajtjen e RTM-së dhe emëron Këshillin Mbikëqyrës që është përgjegjës për mbikëqyrjen e tij financiare.
Të dy institucionet perceptohen tradicionalisht si të ndikuara politikisht, kurse kompetencat e tyre janë të kufizuara, pasi mandatet e anëtarëve të tyre kanë skaduar.
Për të garantuar pavarësinë politike, transmetuesi publik duhet t'i nënshtrohet një sërë reformash, duke përfshirë ndryshimin e procedurës për zgjedhjen dhe emërimin e anëtarëve të Këshillit Programor dhe uljen e varësisë së tij nga buxheti i shtetit.
Reformat e mëtejshme të transmetuesit publik duhet të synojnë përmirësimin e cilësisë së përmbajtjes së prodhuar nga vetë transmetuesi, duke përfshirë gazetarinë hulumtuese dhe atë analitike.
Një numër bashkëbiseduesish të MPVZ-së së ODIHR-it ngritën shqetësimin e tyre në lidhje me shpërndarjen e informacionit mashtrues ose të rremë në mediat online dhe ato sociale.
Për të adresuar këtë çështje, disa organizata të njohura profesionale të medias krijuan një regjistër të mediave profesionale online, të cilat zotohen t'i përmbahen standardeve profesionale; një numër i kufizuar i mediave online iu bashkua kësaj iniciative.
Kodi Zgjedhor parashikon rregullore të hollësishme për sjelljen e mediave, duke filluar nga shpallja e zgjedhjeve e deri në përfundimin e fushatës.
Të gjithë transmetuesit dhe ueb-faqet që i mbulojnë zgjedhjet kërkohet që ta bëjnë këtë në një mënyrë të drejtë, të ekuilibruar dhe të paanshme.
Ekuilibri proporcional duhet të bazohet në numrin e njësive zgjedhore në të cilat garojnë garuesit, si dhe në intensitetin e aktiviteteve të tyre të fushatës.
Një ndryshim që u bë në Kodin Zgjedhor në shkurt të vitit 2020 kërkoi nga transmetuesit kombëtarë që ta plotësojnë mbulimin zgjedhor edhe me interpretim në gjuhën e shenjave; të gjithë transmetuesit e monitoruar nga MPVZ-ja e ODIHR-it nuk e respektuan këtë, gjë që ASHAAM-i ia atribuoi kohës së kufizuar për ta zbatuar këtë dispozitë.
Lajmet e RTM-së gjatë fushatës i nënshtrohen rregullimit të përpiktë sa i përket sasisë së mbulimit kushtuar partive në pushtet, opozitës parlamentare dhe në një masë më të vogël partive joparlamentare dhe kandidatëve të pavarur.
Duke qenë se ligji kërkon që t'u kushtohet kohë e barabartë mbulimi partive në pushtet dhe atyre opozitare si grupe, e jo si parti individuale, mbulimi i kombinuar i LSDM-së, BDIsë dhe PDSH-së duhej të ishte identik me mbulimin e kombinuar në lajme të koalicioneve opozitare - VMRO-DPMNE-së dhe koalicionit të Aleancës për Shqiptarët (ASH) me Alternativën.
Transmetuesi publik i respektoi detyrimet, megjithëse RTM-ja dhe bashkëbiseduesit e tjerë të MPVZ-së së ODIHRit i kritikuan rregulloret si të tepërta dhe minuese të pavarësinë redaktuese.
Dispozitat që rregullojnë lajmet e transmetuesit publik gjatë fushatës duhet të rishikohen, me qëllim që të sigurohet liria redaktuese, pluralizmi i pikëpamjeve dhe mundësitë e barabarta për garuesit.
Kodi Zgjedhor e urdhëron RTM-në të ndajë kohë falas për garuesit midis orës 16:00 dhe 23:00.
Gjashtë parti vendosën të paraqiten në RTM-1 dhe dy parti në RTM-2.
Në të dy kanalet, koha falas e garuesve ishte e kufizuar në fjalime të xhiruara më parë në ambientet e RTM-së, pasi xhirimet e prodhuara nga vetë garuesit nuk u lejuan.
Gjatë periudhës së fushatës zgjedhore, reklamat e paguara politike në mediat private transmetuese, të shkruara dhe ato online mbulohen ekskluzivisht nga buxheti i shtetit.
Kodi Zgjedhor e rregullon ndarjen e mjeteve financiare për reklama të paguara politike dhe i përcakton kufizimet kohore për reklamat e tilla brenda çdo ore të transmetimit.
Megjithatë, kjo formulë për ndarjen e kohës dhe të mjeteve financiare nuk ishte parashikuar nga korniza rregullatore.
Më 22 qershor, në ditën e fundit të gjendjes së jashtëzakonshme, qeveria i ndryshoi dispozitat mbi alokimin dhe shpërndarjen e mjeteve financiare dhe kufizimet kohore për reklamat e paguara politike, duke përfshirë rritjen e shumës së lejuar të reklamave të paguara politike për orë reale.
Tre garues, koalicionet e udhëhequra nga LSDM-BESA, VMRO-DPMNE-ja dhe BDI-ja, ishin në avantazh të konsiderueshëm pasi kishin të drejtë të shpenzonin vetëm për qëllime të reklamave të paguara politike rreth 800,000 euro secili, ndërsa dymbëdhjetë garuesit e tjerë kishin të drejtë për rreth 30,000 euro secili.
Rregullimi i tepërt ekzistues së bashku me ndryshimet e përsëritura të kornizës ligjore krijuan paqartësi ligjore, ndërsa shpërndarja joproporcionale e kohës dhe e mjeteve financiare i kufizoi ndjeshëm mundësitë për fushatë të drejtpërdrejtë për dymbëdhjetë garues, pasi ata nuk mund të përdornin mjete të tjera financiare për të blerë reklama politike të paguara, përveç atyre që u ishin siguruar nga shteti.
Rregulloret për reklamat e paguara politike në media duhet të rishikohen, në mënyrë që të lejohet qasja e papenguar në media mbi baza jodiskriminuese.
Nga të gjitha mediat që ishin të interesuara për të shitur hapësirë për reklama të paguara politike u kërkua të regjistrohen në KSHZ.
Në mungesë të kërkesave dhe udhëzimeve formale për regjistrimin e mediave, nuk u bë asnjë verifikim i informacionit të dorëzuar.
Rrjedhimisht, disa transmetues që nuk ishin të licencuar në Maqedoninë e Veriut morën regjistrime, të cilat më pas u revokuan pas njoftimit nga organi rregullatori i medias.
Në mungesë të një përkufizimi të qartë të mediave online, disa uebfaqe regjistruan edicione në gjuhë në ndryshme ose domene të ndryshme të së njëjtës ueb-faqe si media të veçanta, duke e anashkaluar kufirin ligjor të shumës për shpenzime për reklama për një garues në një medie të shkruar ose online (15.000 euro).
Për më tepër, bashkëbiseduesit e MPVZ-së së ODIHR-it vërejtën një numër të lartë mediash të reja të panjohura të regjistruara.
Për të siguruar transparencën e pronësisë së mediave dhe të shpenzimeve të fushatës, mediat online të interesuara për të shitur hapësirën e tyre për reklama të paguara politike duhet të respektojnë disa kërkesa themelore të transparencës, duke përfshirë informacionin e verifikueshëm mbi pronësinë dhe financimin.
Ndryshimet e bëra në shkurt të vitit 2020 në Kodin Zgjedhor përcaktuan se shuma maksimale që mund t’i paguhej cilësdo medie për reklama politike nuk mund ta tejkalojë çmimin mesatar të reklamimit që është përdorur gjatë pesë zgjedhjeve mëparshme.
Çmimet maksimale për të gjitha mediat u llogaritën nga KSHZ-ja, organi përgjegjës për pagimin e subvencioneve shtetërore për mediat, në bazë të çmimeve të reklamave të dhëna nga ato media që ofruan hapësirën e tyre në pesë zgjedhjet e fundit.
Dispozitat janë të pafavorshme për transmetuesit me audiencën më të lartë, që janë të detyruar të respektojnë çmimet e ndikuara nga çmimet mesatare të transmetuesve më të vegjël rajonalë dhe nuk lejojnë asnjë përshtatje për shkak të zhvlerësimeve ekonomike.
Pesë televizione kombëtare e kontestuan pa sukses formulën e KSHZ-së në Gjykatën Administrative (Shih Kundërshtimet dhe Ankesat).
Reklamat politike në platformat ndërkombëtare të reklamave në internet si Google AdSense dhe në mediat sociale nuk janë të rregulluara në mënyrë të veçantë.
Përderisa partitë politike i përdorën gjerësisht këto metoda fushate, mungesa e transparencës së mjeteve të tilla e bën të pamundur revizionin thelbësor.
Respektimi i Kodit Zgjedhor nga ana e transmetuesve u mbikëqyr nga ASHAAM-i.
Gjatë monitorimit të mbulimit të fushatës, ASHAAM-i arriti në përfundimin se të gjithë transmetuesit privatë ishin përqendruar kryesisht në partitë parlamentare, në kundërshtim me kërkesat e Kodit Zgjedhor.
Këshilli i ASHAAM-it sanksionoi vetëm televizionin Alsat-M dhe TV Shenja për shkak se nuk siguruan asnjë mbulim të partive joparlamentare dhe për mbulimin sistematik negativ të njërit prej pjesëmarrësve në zgjedhje, megjithatë zgjodhi të mos sanksiononte TV Alfa që mbulonte gjithashtu një nga garuesit negativisht.
ASHAAM-i gjithashtu filloi tre procedura kundërvajtëse për shkeljen e periudhës së heshtjes zgjedhore; dy rezultuan me gjoba dhe një u shpall i pafajshëm nga Gjykata Administrative.
Gjatë periudhës së heshtjes zgjedhore, një numër partish politike vazhduan të reklamojnë në mediat online dhe mediat sociale, të cilat nuk u monitoruan në mënyrë aktive nga asnjë institucion publik.
Agjencia gjithashtu verifikoi praninë e reklamave të paguara politike në medien transmetuese, të cilat paguhen nga KSHZ-ja.
Të dhënat e ASHAAM-it për monitorimin e reklamave politike treguan se disa garues shpenzuan më shumë se kufijtë ligjorë.
Në fund të shtatorit, KSHZ-ja e informoi MPVZ-në e ODIHR-it se kishte kompensuar shumicën e mediave, ndërsa një numër shumë i vogël që kishin mbetur pa paguar do të duhej të ndreqnin gabimet teknike në dokumentacionin e tyre në mënyrë që të paguheshin.
Kodi Zgjedhor nuk parashikon asnjë sanksion për garuesit zgjedhorë, të cilët, duke nënshkruar kontrata me mediat, i tejkalojnë kufijtë ligjorë.
Nuk u krye asnjë verifikim ose monitorim i mediave online.
Në një numër rastesh, ASHAAM-i identifikoi reklama të paguara politike që shfaqnin të mitur, në kundërshtim me Kodin Zgjedhor.
Megjithëse përgjegjësia për përmbajtjen e reklamave u takon me ligj vetëm mediave, ASHAAM-i zgjodhi të mos vendoste sanksione, por ua kujtoi dy herë formalisht transmetuesve ndalimin.
Mediat i ngritën shqetësime MPVZ-së së ODIHR-it se brenda kornizës aktuale garuesit nuk kanë motivim të drejtpërdrejtë për të shmangur shkelje të tilla.
Partitë politike, si prodhuese të reklamave politike, duhet të jenë ligjërisht përgjegjëse për përmbajtjen e tyre.
Monitorimi i fushatës zgjedhore në media nga ana e MPVZ-së së ODIHR-it doli në përfundimin se lajmet e të gjithë transmetuesve kombëtarë siguruan një mbulim sipërfaqësor të aktiviteteve të fushatës, të cilat ishin nën hije të akuzave të ndërsjella, si dhe të pasojave të regjistrimeve të publikuara të liderëve politikë.
Raportimi i thelluar analitik ose diskutimet për politikat kryesisht mungonin në mbulimin e fushatës, duke ua kufizuar votuesve mundësinë për të bërë një zgjedhje të informuar mes alternativave të veçanta politike.
Pavarësisht nga kufizimet ligjore me të cilat u vendosën kuotat e sakta për mbulim, si RTM-1 ashtu dhe RTM-2 shfaqën përpjekje të dukshme për të mbuluar aktivitetet e partive politike joparlamentare mbi kuotën e vendosur prej 10 për qind.
Megjithatë, përpikëria e kërkesave ligjore rezultoi në atë që RTM- 1 i kushtoi koalicionit të udhëhequr nga VMRO-DPMNE-ja pak më shumë mbulim, rreth 18 për qind, krahasuar me LSDM-në, të cilës iu kushtua 17 për qind e mbulimit të tillë.
Partitë e tjera parlamentare, BDI-ja dhe koalicioni ASH-AlternAtivA patën përkatësisht 15 dhe 13 për qind të mbulimit.
Toni ishte kryesisht neutral për të gjithë garuesit.
RTM-2 i ka kushtoi gjithashtu rreth 19 për qind të mbulimit VMRO-DPMNE-së, 18 për qind koalicionit ASH-AlternAtivA, 17 për qind LSDM-së dhe 15 për qind BDI-së.
Media private u përqendruan kryesisht në partitë politike kryesore, dhe, në një masë më të vogël, në partitë më të vogla parlamentare, ndërsa dukshmëria e partive joparlamentare ishte shumë e ulët.
Në lajmet e tyre kryesore me shikueshmëri më të madhe, dy transmetues privatë kombëtarë, Sitel dhe Telma, ofruan përqindje të barabarta, rreth 31 dhe 21 për qind, të mbulimit kryesisht neutral të koalicioneve të udhëhequra përkatësisht nga VMRO-DPMNE-ja dhe LSDM-ja.
Një qasje e ngjashme u vu re gjatë dy javëve të para të fushatës në Kanal 5, megjithatë, në javën e fundit të fushatës, mbulimi i tij i koalicionit të udhëhequr nga LSDM-ja u rrit në krahasim me atë të VMRO-DPMNE-së, megjithëse toni mbeti kryesisht neutral për të gjithë garuesit.
Nga ana tjetër, Alfa e kritikoi ashpër qeverinë dhe LSDM-në në pushtet duke u caktuar përkatësisht 28 dhe 40 për qind të mbulimit kryesisht negativ dhe të paanshëm, ndërsa VMRO-DPMNE-ja mori 19 për qind të mbulimit që ishte kryesisht me ton neutral.
Një trend i ngjashëm u vërejt edhe në Alsat-M, i cili ofroi mbulim kryesisht negativ të BDI-së prej rreth 32 për qind, dhe mbulim kryesisht neutral dhe negativ të koalicionit të udhëhequr nga VMRO-DPMNE-ja prej rreth 15 për qind, ndërsa koalicioni i udhëhequr nga LSDM-ja kishte mbulim kryesisht neutral dhe pozitiv prej rreth 14 për qind.
Emisionet me pjesëmarrës dhe debatet e shumta, duke përfshirë dy debate midis kryetarëve të dy partive më të mëdha politike, LSDM-së dhe VMRO-DPMNE-së, u përdorën kryesisht nga garuesit si platforma për kritika personale të ndërsjella.
Megjithatë, pavarësisht faktit se edhe transmetuesi publik dhe ata privatë bënë përpjekje për t’i përfshirë garuesit në debate, në një numër rastesh garuesit zgjodhën të mos merrnin pjesë në to për shkak të mosmarrëveshjeve në lidhje me partnerët e zgjedhur për debat, vlerësimeve të ulëta ose anshmërisë së perceptuar të transmetuesit që e ka bërë ftesën.
Kodi Zgjedhor parasheh vëzhgim qytetar, partiak dhe ndërkombëtar.
Më 19 shkurt, KSHZ-ja miratoi Kodin e sjelljes për vëzhguesit, që është i detyrueshëm për të gjitha grupet e akredituara, i cili u ndryshua më 2 korrik për ta rritur transparencën dhe lirinë e lëvizjes së vëzhguesve.
KSHZ-ja akreditoi 2.551 vëzhgues qytetarë dhe 102 vëzhgues ndërkombëtarë brenda afatit kohor.
Përfaqësues të disa organizatave të shoqërisë civile dhe të organizatave vëzhguese qytetare, duke përfshirë organizatën e shoqërisë civile “MOST”, CIVIL - Qendrën për Liri, dhe Inkluziva, i vëzhguan fazat kryesore të procesit zgjedhor, si dhe disponueshmërinë e tyre për personat me aftësi të kufizuara, gjë që kontribuoi në transparencën e procesit.
MOST-i gjithashtu bëri nxjerrjen paralele të rezultateve të votimit, rezultatet e të cilit u përputhën ngushtë me përqindjen e pjesëmarrjes dhe rezultatet e shpallura nga KSHZ-ja.
Ekzistojnë rregullore për mekanizmat për zgjidhjen e kontesteve zgjedhore, por disa rekomandime të mëparshme të ODIHR-it, duke përfshirë ato që kanë të bëjnë me bazën e kufizuar ligjore dhe afatet kufizuese, mbeten të patrajtuara.
Shumica e kundërshtimeve në lidhje me zgjedhjet janë në kompetencën e KSHZ-së.
Me ndryshimet e fundit në Kodin Zgjedhor, u qartësua juridiksioni i KZK-ve për të përfshirë kundërshtimet e votimit të hershëm dhe në ditën e zgjedhjeve nga votuesit, të cilat u interpretuan në mënyrë kufizuese nga KSHZ-ja se vlenin vetëm për regjistrimin e votuesve.
Gjykatat themelore i shqyrtojnë pretendimet në lidhje me shkeljet zgjedhore dhe kundërshtimet nga garuesit për ndërhyrje në aktivitetet e tyre të fushatës, ndërsa KSHPK-ja merret me kundërshtimet në lidhje me financimin e fushatës dhe financimin politik, si dhe me keqpërdorimin e burimeve administrative.
Gjykata Administrative është shkalla e fundit e ankimit për shumicën e kundërshtimeve të trajtuara nga KSHZ-ja dhe KSHPK-ja, përveç për vendimet për rastet e papranueshme, të cilat nuk mund të kontestohen.
Ajo çka ishte pozitive ishte që në vitin 2020, kompetencat e saj u zgjeruan edhe për vendimet e KSHZ-së për parregullsitë e fushatës.
Votuesit kanë bazë të kufizuar ligjore për të iniciuar konteste zgjedhore, pasi kanë të drejtë të ankohen për shkeljen e të drejtave të tyre individuale të votimit, gjë që kufizon mundësinë për mjete efektive ligjore, në kundërshtim me angazhimet ndërkombëtare.
Parregullsitë zgjedhore dhe rezultatet e zgjedhjeve mund të kontestohen nga parashtruesit e listave të kandidatëve.
Vëzhguesit nuk kanë të drejtë të parashtrojnë kundërshtime në lidhje me vëzhgimin e tyre, por, së bashku me përfaqësuesit e partive, mund t’i shënojnë vërejtjet e tyre për parregullsitë e vëzhguara në procesverbalet e KZ-ve, të cilat mund të kundërshtohen në një fazë të mëvonshme nga parashtruesit e listave.
Vërejtjet e tilla kërkohen që kundërshtimet të pranohen si të bazuara. Sipas rregullave të reja, KSHZ-së i kërkohet që t’i hetojë parregullsitë dhe shkeljet e pretenduara para se të marrë vendim për kundërshtimet në lidhje me mbrojtjen e të drejtave të parashtruesve të listave.
Korniza ligjore duhet të rishikohet për të eliminuar kufizimet e panevojshme të së drejtës për të parashtruar kundërshtime dhe ankesa zgjedhore në mënyrë që të ofrojë mjete efektive juridike.
Afatet kohore për kundërshtimet zgjedhore janë të shkurtra.
Si rregull, aplikantët kanë 24 deri në 48 orë për t’i parashtruar kundërshtimet, gjë që e pengon përgatitjen adekuate të tyre.
Kundërshtimet e ditës së zgjedhjeve shqyrtohen brenda katër orësh.
Ajo çka ishte pozitive ishte se me ndryshimet e vitit 2020 në Kodin Zgjedhor u zgjat afati kohor për shqyrtimin e kundërshtimeve nga KSHZ-ja në 72 orë dhe u ndryshuan afatet për parashtrimin e kundërshtimeve për shkeljet gjatë votimit, numërimit dhe nxjerrjes së rezultateve.
Gjykatat vendosin për ankesat brenda një afati prej 48 ose 60 orësh.
Gjykata Themelore ka 24 orë për të vendosur për rastet e kundërvajtjeve zgjedhore, të cilat rezultuan të vështira për t’u arritur si për ankuesit, ashtu edhe për gjykatat, pavarësisht nga numri i kufizuar i rasteve.
Nuk ka procedurë të shkurtuar për hetimin e krimeve zgjedhore, gjë që e pengon ndjekjen penale efektive dhe sanksionimin e autorëve.
Afatet për parashtrimin dhe zgjidhjen e kundërshtimeve mund të zgjaten që të mundësojnë përgatitje adekuate dhe vendim të peshuar mirë.
Duhet konsideruar mundësia për t’i zgjatur afatet për shqyrtimin e rasteve të kundërvajtjes në lidhje me zgjedhjet, në përputhje me praktikat e mira.
Duhet të sigurohen procedura të shkurtuara për hetimin e shkeljeve zgjedhore.
Para pezullimit të procesit zgjedhor, KSHZ-ja njoftoi se kishte marrë një numër shumë të vogël kundërshtimesh, kryesisht lidhur me regjistrimin e votuesve që banonin jashtë vendit dhe me mediat.
Në 6 nga 15 kundërshtimet e parashtruara në Gjykatën Administrative, mediat e kontestuan pa sukses vendimin dhe udhëzimin e KSHZ-së për çmimet e reklamave politike në mediat transmetuese dhe refuzimin e aplikimeve të disa mediave për t’u regjistruar në Regjistër, që u jep të drejtë mediave të marrin mjete financiare publike (Shih seksionin Mediat).
Publikimet në ueb-faqen e KSHZ-së u kontestuan pa sukses në Drejtorinë për Mbrojtjen e të Dhënave Personale (DMDHP), duke pretenduar se kanë zbuluar të dhëna personale.
Pas rifillimit të procesit, KSHZ-ja hodhi poshtë 42 kundërshtime për zhvillimin e hershëm të fushatës, sepse nuk ishin të mbështetura me fakte, pa i shqyrtuar ato në bazë të meritave.
Vendimet ishin formaliste, identike në të gjitha rastet dhe nuk kishin arsyetim thelbësor, me vendime formale të cilat merreshin pas skadimit të afateve, gjë që e pengonte mundësinë për mjet efektiv juridik.
KSHZ-ja refuzoi 2.142 kundërshtime nga garuesit, kryesisht pasi përfaqësuesit e partive nuk u thirrën në parregullsi në protokollet e KZ-ve, që kërkohen si prova.
Ankuesit pretenduan parregullsi gjatë votimit dhe numërimit, mospërputhje midis rezultateve paraprake të shpallura nga KSHZ-ja dhe rezultateve në protokollet e numërimit dhe të nxjerrjes së rezultateve të komisioneve zgjedhore, raste të votimit në emër të të tjerëve, përfshirje të njerëzve të vdekur në listën e votuesve dhe parregullsi për sa i përket vlefshmërisë së fletëvotimeve.
Rregullat për pranueshmërinë e kundërshtimeve duhet të përcaktojnë kërkesa të arsyeshme dhe diapazoni i provave të pranueshme nuk duhet të kufizohet tepër.
Vendimet dhe veprimet e administratës zgjedhore duhet jenë të arsyetuara, duke siguruar garancitë e duhura për shqyrtimin efektiv të bazueshmërisë së kundërshtimeve.
Transparenca dhe efikasiteti i zgjidhjes së kundërshtimeve nga KSHZ-ja u penguan, pasi sistemi për parashtrimin online të kundërshtimeve që kërkohet nga Kodi Zgjedhor u lëshua në përdorim vonë gjatë procesit, pavarësisht nga rekomandimet e mëparshme të ODIHR për ta adresuar këtë çështje.
Ueb-faqja për parashtrimin online të kundërshtimeve përfshinte rreth 400 ankesa, por transparenca e procesit u ndikua pasi ueb-faqja pushoi së funksionuari ditën e zgjedhjeve.
Për të siguruar parashtrim dhe trajtim efikas të kundërshtimeve, sistemi për parashtrimin online të kundërshtimeve duhet të vlerësohet dhe të ridizajnohet.
Për herë të parë, KZK-të kishin kompetencë të përcaktuar ligjërisht për të shqyrtuar kundërshtimet për shkeljen e të drejtave të votimit gjatë votimit të hershëm dhe në ditën e zgjedhjeve dhe vendimet e tyre mund të apeloheshin drejtpërdrejt në Gjykatën Administrative.
Për shkak të juridiksionit të dyfishtë në ligj, KSHZ-ja shqyrtoi 21 raste të vendosura më parë nga KZK-të dhe në disa raste mori vendim të kundërt.
Ekzistenca e mundësive paralele për zgjidhjen e kundërshtimeve e minon qartësinë ligjore dhe bie ndesh me praktikën e mirë ndërkombëtare.
Mekanizmi për të mbrojtur të drejtat e votës në ditën e zgjedhjeve nuk mundëson mjet efektiv ligjor për shkak të mungesës së trajnimit të KZK-ve dhe kryesisht ngaqë KZK-të nuk janë të përfshira në regjistrimin e votuesve dhe nuk janë në gjendje të ofrojnë ndonjë zgjidhje të mirëfilltë për ankuesit.
Mund të konsiderohet mundësia që t’i jepet juridiksioni një subjekti drejtpërdrejt të ngarkuar me regjistrimin e votuesve në nivelin lokal për të shmangur ngarkimin e Komisionit Shtetëror të Zgjedhjeve dhe për t’u siguruar që numri i madh i kundërshtimeve në lidhje me regjistrimin e votuesve në ditën e zgjedhjeve të trajtohet në mënyrë efektive.
KSHPK-ja konstatoi shkelje në dy nga gjashtë kundërshtimet që pretendonin keqpërdorim të burimeve shtetërore, njëra prej të cilave në fund u rrëzua nga Gjykata Administrative.
Gjykata Kushtetuese e hodhi poshtë një ankesë kundër një vendimi për regjistrimin e votuesve në një zyrë rajonale të KSHZsë për shkak të mungesës së provave dhe e konfirmoi si të pabazë ankesën kundër vendimit të KSHPKsë për keqpërdorimin e burimeve administrative.
Gjykata Administrative i hodhi poshtë të gjitha ankesat kundër vendimeve të KSHZ-së për parregullsi gjatë numërimit dhe nxjerrjes së rezultateve, duke e pranuar mungesën e vërejtjeve në protokoll mbi parregullsitë si të vlefshme edhe për refuzimin e ankesave në lidhje me mospërputhjet midis rezultateve paraprake të përpunuara nga KSHZ-ja me protokollet e KZK-ve dhe KZ-ve.
Pandemia e KOVID-19 ndikoi në aftësinë e Gjykatës Administrative për të mbajtur seanca dëgjimore publike dhe për të formuar në kohë kolegjiumet gjyqësore për zgjidhjen e kontesteve në lidhje me zgjedhjet.
Më 13 korrik, 67 KZ të posaçme zhvilluan votimin në 57 komuna duke i vizituar në vendbanimet e tyre votuesit me KOVID-19 dhe ata që ishin në vetë-izolim.
KZ-të e posaçme përfshinin tre punonjës shëndetësorë dhe dy përfaqësues të partive politike.
Anëtarët e KZ-ve të posaçme u trajnuan të ndjekin protokollet specifike për mbrojtjen nga infeksioni dhe përhapja e KOVID-19, të cilat përfshinin veshjen e pajisjeve mbrojtëse personale (PMP), distancimin social dhe dezinfektimin në faza të shumta të procesit.
Më 14 korrik, KSHZ-ja e administroi votimin për të gjithë votuesit e regjistruar si të sëmurë ose të paaftë, për personat e zhvendosur brenda vendit dhe për ata që gjendeshin në institucionet e përkujdesjes, në burgje dhe në qendrat e paraburgimit.
KZ-të e zakonshme zhvilluan votim mobil (të lëvizshëm) për t'u shërbyer këtyre votuesve në vendet e tyre, duke zbatuar masat mbrojtëse të KOVID- 19.
Periudha e votimit të hershëm kaloi në përgjithësi në mënyrë të rregullt, pa incidente ose tensione të mëdha.
Fletëvotimet e hedhura në të dy ditët e votimit të hershëm u shtuan në kutitë e votimit të vendvotimeve të njësive zgjedhore të regjistruara të votuesve dhe u numëruan në fund të votimit të përgjithshëm më 15 korrik.
Më 15 korrik, anëtarët e MPVZ-së së ODIHR-it vizituan një numër të kufizuar vendvotimesh për të vëzhguar procedurat e votimit dhe të numërimit.
Votimi në përgjithësi u administrua mirë, ku KZ-të shfaqën njohuri të mira të procedurave të votimit.
U vërejtën disa raste të votuesve me dokumente të reja identifikimi që nuk ishin përfshirë në listat e votuesve.
Çështje të vogla operacionale u raportuan nga administrata zgjedhore.
Si administrata zgjedhore, ashtu edhe votuesit, i respektuan kryesisht protokollet shëndetësore, por disa ambiente të vizituara nuk kishin hapësirë të mjaftueshme për të mundësuar distancën e rekomanduar ndërmjet personave.
Kur numri i votuesve të lejuar në një vendvotim ishte i barabartë me numrin e kabinave, radhët që pasuan rezultuan me turma në hapësira të përbashkëta, veçanërisht kur disa vendvotime ishin të vendosura në të njëjtin objekt.
Në shumicën e vendvotimeve të vizituara, personat me aftësi të kufizuara fizike nuk mund të hynin në mënyrë të pavarur.
Shabllonet e Brejit për fletëvotimet ishin në dispozicion për votuesit me shikim të dëmtuar, por një OJQ që punon për çështjet që lidhen me personat me aftësi të kufizuara - Inkluziva - e informoi MPVZ-në e ODIHR-it se vetëm dy për qind e personave me shikim të dëmtuar janë të shkolluar për alfabetin e Brejit.
Në përputhje me detyrimet ndërkombëtare, përmes masave praktike duhen bërë përpjekje të mëtejshme për të siguruar qasje të plotë të personave me aftësi të kufizuara në procesin e votimit.
Në MPVZ-në e ODIHR-it u paraqitën disa pretendime për blerje votash në rajone të ndryshme të vendit, si në ditët para zgjedhjeve, ashtu edhe në ditën e zgjedhjeve, veçanërisht mes komunitetit rom.
Në MPVZ u paraqitën gjithashtu edhe raportime për situata të tensionuara, raste presionesh mbi votuesit rreth vendvotimeve dhe mbushje të pretenduar të kutive të votimit, veçanërisht në lokacione në komunat e Kërçovës dhe të Sarajit, si dhe për një incident të dhunshëm të raportuar në Zajas.
Më 23 korrik, MPBja në Prokurorinë Publike për Krimin e Organizuar dhe Korrupsionin ngriti akuzë penale kundër një këshilltari të Ministrit të përkohshëm të Punëve të Brendshme, për një kërcënim dhe ofendim të pretenduar të Kryeshefit të Sektorit të Punëve të Brendshme në Tetovë në ditën e zgjedhjeve.
Mediat raportuan për arrestime nga ana e policisë për mbushje të pretenduar të kutive të votimit në komunën e Sarajit.
Në këto zgjedhje, KSHZ-ja prezantoi aplikacionin e bazuar në internet “uVote”, për transmetimin elektronik të të dhënave periodike të pjesëmarrjes, si dhe të rezultateve paraprake.
Ky aplikacion ofroi mundësinë që votuesit të shikojnë të dhënat e futura mbi pjesëmarrjen e kohëpaskohshme dhe rezultatet paraprake.
Më 25 shkurt, pas shpalljes fillestare të zgjedhjeve, KSHZ-ja shpalli tender publik për prokurimin e softuerit të ri dhe përmirësimin e softuerit ekzistues në lidhje me transmetimin e rezultateve të zgjedhjeve, në të cilin u përshkruan specifikimet e shërbimit të kërkuar.
Komisioni Shtetëror i Ankesave për Furnizimet Publike (KSHAFP), pas ankesës së një konkurruesi, konstatoi se elementet e specifikimit rrezikonin konkurrencën e mirëfilltë.
KSHZ-ja më pas i uli kriteret e kërkuara.
Pas një procedure të re të furnizimit, më 29 qershor kompanisë lokale të TI-së, DUNA, iu dha kontrata për zhvillimin e aplikacionit të bazuar në internet për transmetimin e pjesëmarrjes dhe rezultateve përfundimtare - uVote.
Në procesin e zhvillimit të uVote, nuk u krye asnjë simulim i aplikacionit në shkallë të gjerë dhe mbikëqyrja e KSHZ-së mbi aplikacionin e zhvilluar nga DUNA ishte e kufizuar.
KSHZ-ja e informoi MPVZ-në e ODIHR-it se një test i operueshmërisë u krye dy ditë para zgjedhjeve, por asnjë raport mbi rezultatet e tij nuk iu paraqit KSHZ-së para ditës së zgjedhjeve.
Administrata zgjedhore nuk pati asnjë trajnim për përdorimin e aplikacionit përtej udhëzimeve me shkrim.
Raportimi i të dhënave për pjesëmarrjen gjatë gjithë ditës u ndikua nga probleme të përkohshme teknike dhe KZK-të nganjëherë zgjodhi që t’i mbledhë të dhënat përmes thirrjeve telefonike dhe mesazheve me tekst.
Pak pas mbylljes së vendvotimeve dhe të dhënave të para të rezultateve paraprake, aplikacioni në internet ndaloi së shfaquri këto të dhëna paraprake; kjo ndërprerje u publikua shumë në media natën e zgjedhjeve.
Kryetari i KSHZ-së raportoi një sulm kibernetik, i cili, sipas KSHZ-së, ndikoi në publikimin e rezultateve, pa ndikuar në procesin e numërimit dhe nxjerrjes së rezultateve.
KSHZ-ja bëri përshtatje, duke i transmetuar drejtpërdrejt informatat nga baza e të dhënave të saj të pjesëmarrjes dhe të rezultateve në YouTube.
DUNA theksoi se përgjegjësia e tyre mbulonte performancën e aplikacionit, por jo sigurinë e serverit që u sulmua, për mirëmbajtjen e të cilit kujdeset KSHZ-ja.
Departamenti i TI-së i KSHZ-së e informoi MPVZ-në e ODIHR-it se një sulm në ueb-faqen e saj kryesore u përballua me sukses dhe se problemet me prezantimin e rezultateve duhet të kërkohen tek vetë aplikacioni.
Sipas disa bashkëbiseduesve të MPVZ-së, të cilët ishin të përfshirë në këtë çështje, probleme të tilla teknike mund të jenë shkaktuar nga një kombinim i sulmeve të jashtme dhe i aftësive të pamjaftueshme të TI-së në KSHZ.
Problemet teknike ngritën dyshime, duke përfshirë edhe në mesin e partive politike dhe palëve të tjera të interesuara, në lidhje me rezultatet e shpallura.
KSHZ-ja bëri një kontroll të kryqëzuar të protokolleve përfundimtare në letër të KZ-ve nga të gjitha vendvotimet me rezultatet e ngarkuara në mënyrë elektronike në bazën e të dhënave.
MPVZ-ja e ODIHR-it e vëzhgoi verifikimin që u bë në mënyrë të organizuar dhe profesionale.
Përfundimisht, KSHZ-ja i shpalli zyrtarisht rezultatet paraprake me një vonesë prej rreth 20 orësh, në orën 19:30 më 16 korrik.
Më 18 korrik, KSHZ-ja lëshoi një korrigjim të rezultateve për shkak të gabimeve të mëparshme teknike; megjithëse korrigjimi ishte shumë i vogël, ai i shtoi spekulimet e publikut për integritetin e rezultateve.
Për të siguruar integritetin e procesit zgjedhor, KSHZ-ja duhet të zhvillojë dhe të zbatojë një strategji gjithëpërfshirëse kibernetike.
Strategjia duhet të përfshijë vlerësime të cenueshmërisë dhe taktika për zvogëlimin e ashpërsisë së problemeve, duke përfshirë ato që lidhen me kapacitetin institucional, softuerin dhe harduerin adekuat, masat e sigurisë dhe punonjës plotësisht të trajnuar dhe të përhershëm të TI-së në kuadër të administratës zgjedhore.
Më 22 korrik, një grup që e quan veten "AnonOpsMKD" mori përgjegjësinë për sulmin kibernetik, duke mohuar që KSHZ-ja të kishte qenë shënjestra e tij.
Më 28 korrik, Prokuroria Publike për Krimin e Organizuar hyri në KSHZ për të hetuar krimin e mundshëm në procedurën e furnizimit të zgjidhjeve softuerike.
DMDHP-ja inicioi sipas detyrës zyrtare kontroll të jashtëzakonshëm në KSHZ dhe konstatoi shkelje të rregulloreve për mbrojtjen e të dhënave personale.
Më 25 korrik, KSHZ-ja shpalli rezultatet përfundimtare dhe ua dorëzoi certifikatat deputetëve të zgjedhur.
Gratë përbënin 36 për qind të deputetëve të zgjedhur (43 nga 120 deputetë, 4 më pak krahasuar me legjislaturën e mëparshme).
KSHZ raportoi se 3.34 për qind e votave të hedhura ishin të pavlefshme.
KSHZ-ja ia atribuon këtë numër relativisht të lartë prishjes së qëllimshme të fletëvotimeve nga votuesit në shenjë proteste dhe jo mosdijes se si ta shënojnë fletëvotimin.
Kodi Zgjedhor kërkon që votuesi ta shënojë zgjedhjen e tij duke rrethuar numrin e parashtruesit të listës, por gjithashtu e njeh votën si të vlefshme nëse zgjedhja mund të përcaktohet në mënyrë të besueshme dhe të padyshimtë.
KSHZ-ja lëshoi udhëzime që e ilustruan interpretimin e ligjit mbi vlefshmërinë e fletëvotimit.
KSHZ-ja i tha MPVZ-së së ODIHR-it se u përpoq t’i mbledhë të ndara sipas gjinisë të dhënat për ata që votuan, mirëpo informatat e marra nga KZK-të dhe KZ-të nuk kishin qenë të plota.
Këto rekomandime ashtu siç janë paraqitur përgjatë gjithë raportit, ofrohen me qëllim që të përmirësohet zhvillimi i zgjedhjeve në Republikën e Maqedonisë së Veriut dhe që të mbështeten përpjekjet për t'i sjellë ato në përputhje të plotë me angazhimet e OSBE-së dhe me detyrimet dhe standardet e tjera ndërkombëtare për zgjedhje demokratike.
Këto rekomandime duhen lexuar së bashku me rekomandimet e mëparshme të ODIHR-it, të cilat mbeten për t’u trajtuar.
OSBE/ODIHR-i është i gatshëm që t’i ndihmojë autoritetet e Maqedonisë së Veriut për t’i përmirësuar edhe më shumë proceset zgjedhore dhe për t’i trajtuar rekomandimet që gjenden në këtë raport dhe në raportet e mëparshme.
Kodi Zgjedhor duhet të rishikohet në mënyrë gjithëpërfshirëse për t’u harmonizuar si brendapërbrenda, ashtu edhe me ligjet e tjera përkatëse, për ta sjellë atë në përputhje me angazhimet e OSBE-së, detyrimet ndërkombëtare dhe praktikat e mira.
Rishikimi duhet të bëhet në një procedurë publike, pas një procesi konsultimi gjerësisht gjithëpërfshirës dhe në kohë të mjaftueshme përpara zgjedhjeve të ardhshme në mënyrë që të garantojë qartësinë ligjore.
Për të siguruar stabilitetin dhe profesionalizmin e administratës zgjedhore, mandati i anëtarëve të Komisionit Shtetëror të Zgjedhjeve duhet të përcaktohet qartë nga Kodi Zgjedhor.
Kodi duhet gjithashtu të parashikojë një procedurë të qartë dhe transparente të nominimit dhe emërimit të anëtarëve të KSHZ-së.
Në mënyrë që të sigurohet një kornizë rregullatore gjithëpërfshirëse, Kodi Zgjedhor duhet të rishikohet për të qartësuar dhe konsoliduar udhëzimet e hollësishme të përhershme mbi procedurat e regjistrimit të votuesve.
Kërkesat në Kod duhet të korrespondojnë me funksionalitetin e Regjistrit Qendror të Popullsisë.
Komisioni Shtetëror për Parandalimin e Korrupsionit dhe Enti Shtetëror për Revizion duhet të pajisen me burime të mjaftueshme njerëzore dhe financiare për ta realizuar në mënyrë efektive mandatin e tyre gjatë periudhës zgjedhore.
Rregulloret për reklamat e paguara politike në media duhet të rishikohen, në mënyrë që të lejohet qasja e papenguar në media mbi baza jodiskriminuese.
Për të garantuar pavarësinë politike, transmetuesi publik duhet t'i nënshtrohet një sërë reformash, duke përfshirë ndryshimin e procedurës për zgjedhjen dhe emërimin e anëtarëve të Këshillit Programor dhe uljen e varësisë së tij nga buxheti i shtetit.
Reformat e mëtejshme të transmetuesit publik duhet të synojnë përmirësimin e cilësisë së përmbajtjes së prodhuar nga vetë transmetuesi, duke përfshirë edhe gazetarinë hulumtuese dhe atë analitike.
Korniza ligjore duhet të rishikohet për të eliminuar kufizimet e panevojshme të së drejtës për të parashtruar kundërshtime dhe ankesa zgjedhore në mënyrë që të ofrojë mjete efektive juridike.
Për të siguruar barazinë e votës, legjislacioni duhet të parashikojë rishikimin periodik të kufijve të njësive zgjedhore nga një organ i pavarur.
Kur ripërcaktohen kufijtë e njësive zgjedhore, kjo duhet të bëhet në kohë, në mënyrë transparente, të paanshme dhe gjithëpërfshirëse në bazë të një metodologjie të qartë dhe të qëndrueshme.
Personeli thelbësor duhet të punësohet në Sekretariatin e Komisionit Shtetëror të Zgjedhjeve në baza të përhershme.
Kapaciteti i burimeve njerëzore të Sekretariatit duhet të përputhet me kompetencat që i janë dhënë Komisionit në bazë të Kodit Zgjedhor.
Nëse do të mbahet si mjet për zgjedhjen e anëtarëve të komisioneve zgjedhore, Ministria e Shoqërisë Informatike dhe Administratës duhet ta përditësojë bazën e të dhënave të nëpunësve publikë, duke angazhuar institucionet përkatëse.
Autoritetet mund ta konsiderojnë rishikimin e grupit të organeve shtetërore, nga të cilët angazhohen nëpunësit për të shërbyer në komisionet zgjedhore.
Në mënyrë që të sigurohet integriteti i procesit zgjedhor, KSHZ-ja duhet të zhvillojë dhe të zbatojë një strategji gjithëpërfshirëse kibernetike.
Ajo duhet të përfshijë kapacitetin institucional, softuerin dhe harduerin adekuat, masat e sigurisë dhe punonjës plotësisht të trajnuar dhe të përhershëm të TI-së në kuadër të administratës zgjedhore.
Dispozitat kushtetuese duhet të harmonizohen me standardet ndërkombëtare lidhur me të drejtën e votës së personave me aftësi të kufizuara intelektuale dhe psiko-sociale.
Në përputhje me rekomandimet e mëparshme të ODIHR-it, më shumë vëmendje duhet t'i kushtohet harmonizimit të të dhënave që ofrohen për regjistrin e votuesve, përkatësisht ndërveprimit të të dhënave të marra dhe standardizimit të sistemit të adresave.
Duhet të kryhen revizione cilësore të regjistrit dhe ato duhet të bëhen publike në mënyrë sistematike.
Për ta lehtësuar ushtrimin e të drejtës së votës, mund të konsiderohen masa shtesë për t’u dhënë mundësi votimi votuesve që votojnë për herë të parë dhe që nuk kanë letërnjoftim, qytetarëve të cilëve u kanë skaduar letërnjoftimet pak para shpalljes së zgjedhjeve dhe qytetarëve që nuk i kanë marrë letërnjoftimet e reja para se të përditësohet lista e votuesve nga KSHZ-ja.
Kufizimet në të drejtën për të kandiduar duhet të rishikohen për t’u siguruar që skualifikimi në bazë të dënimit të jetë proporcional me peshën e veprës.
Duhet konsideruar mundësia e përshtatjes së periudhës zyrtare të fushatës me periudhën kohore për regjistrimin e garuesve, për t’u siguruar që rregullat e fushatës të vlejnë në mënyrë konsekuente për të gjithë.
Aktivitetet e zakonshme politike para periudhës zyrtare të fushatës nuk duhet të ndalohen dhe duhet të rregullohen.
Duhet të bëhen përpjekje të mëtejshme nga autoritetet për t’iu kundërvënë çdo forme presioni mbi punonjësit e sektorit publik, duke përfshirë edhe policinë.
Funksionarët publikë duhet të informohen sistematikisht në lidhje me mekanizmat e zbatueshëm për të raportuar çdo rast presioni dhe të sigurohen se për këtë nuk do të kenë pasoja negative; rastet duhet të hetohen plotësisht dhe të ndiqen penalisht.
Dispozitat ligjore në lidhje me donacionet duhet të rishikohen në mënyrë që të harmonizohen kufizimet e donacioneve, për të siguruar transparencën dhe kufizimet e kredive të marra nga partitë politike për fushatën zgjedhore dhe për të krijuar një mekanizëm për të përcaktuar çmimin e tregut të kontributeve në natyrë.
Kodi Zgjedhor duhet të kërkojë që raportet e financimit të fushatës të dorëzohen dhe të publikohen në ditën e dorëzimit në format të njëtrajtshëm, të përshtatshëm për shqyrtim publik, dhe të shoqëruara me dokumentacionin financiar mbështetës.
Sanksionet për dorëzimin me vonesë ose mosdorëzimin duhet të jenë efektive, proporcionale dhe dekurajuese.
Afati i fundit për dorëzimin e raporteve përfundimtare duhet të përshtatet për të qenë në përputhje me praktikën e mirë ndërkombëtare.
Rregullorja për mbylljen e llogarisë së fushatës duhet të sigurojë përfundimin e operacioneve financiare.
Afati i fundit për dorëzimin e raporteve përfundimtare duhet të përshtatet për të qenë në përputhje me praktikën e mirë ndërkombëtare.
Dispozitat që rregullojnë lajmet e transmetuesit publik gjatë fushatës duhet të rishikohen, me qëllim që të sigurohet liria redaktuese, pluralizmi i pikëpamjeve dhe mundësitë e barabarta për garuesit.
Për të siguruar transparencën e pronësisë së mediave dhe të shpenzimeve të fushatës, mediat online të interesuara për të shitur hapësirën e tyre për reklama të paguara politike duhet të respektojnë disa kërkesa themelore të transparencës, duke përfshirë informacionin e verifikueshëm mbi pronësinë dhe financimin.
Partitë politike, si prodhuese të reklamave politike, duhet të jenë ligjërisht përgjegjëse për përmbajtjen e tyre.
Afatet për parashtrimin dhe zgjidhjen e kundërshtimeve mund të zgjaten që të mundësojnë përgatitje adekuate dhe vendim të peshuar mirë.
Duhet konsideruar mundësia për t’i zgjatur afatet për shqyrtimin e rasteve të kundërvajtjes në lidhje me zgjedhjet, në përputhje me praktikat e mira.
Duhet të sigurohen procedura të shkurtuara për hetimin e shkeljeve zgjedhore.
Rregullat për pranueshmërinë e kundërshtimeve duhet të përcaktojnë kërkesa të arsyeshme dhe diapazoni i provave të pranueshme nuk duhet të kufizohet tepër.
Vendimet dhe veprimet e administratës zgjedhore duhet të jenë të arsyetuara, duke siguruar garancitë e duhura për shqyrtimin efektiv të bazueshmërisë së kundërshtimeve.
Për të siguruar parashtrim dhe trajtim efikas të kundërshtimeve, sistemi për parashtrimin online të kundërshtimeve duhet të vlerësohet dhe të ridizajnohet.
Mund të konsiderohet mundësia që t’i jepet juridiksioni një subjekti drejtpërdrejt të ngarkuar me regjistrimin e votuesve në nivelin lokal për të shmangur ngarkimin e Komisionit Shtetëror të Zgjedhjeve dhe për të siguruar që numri i madh i kundërshtimeve në lidhje me regjistrimin e votuesve në ditën e zgjedhjeve të trajtohet në mënyrë efektive.
Në përputhje me detyrimet ndërkombëtare, përmes masave praktike duhen bërë përpjekje të mëtejshme për të siguruar qasje të plotë të personave me aftësi të kufizuara në procesin e votimit.
=======
HULUMTIMI RRETH DECENTRALIZIMIT 2008
Dikasteri për Reformat e Administratës Publike
OSBE Misioni i Monitorimit në Shkup
Nëntor 2008
Mirënjohje
Ky hulumtim është rezultat i punës në terren të realizuar nga Dikasteri për reformat në administratën Publike pranë Misionit të Monitorimit të OSBE-së në Shkup.
Falënderime të veçanta shkojnë për ata administrata komunale në shtet tët cilat mundësuan një kontribut të vlefshëm dhe investuan kohën e tyre në kompletimin e anketës si edhe specialistëve (ekspertëve) të cilat na ndihmuan në përpilimin (draftimin) e pyetësorëve.
Brima Gallup – Shkup pati një rol të rëndësishëm në definimin e metodologjisë për përpunimin dhe analizimin e të dhënave dhe në realizimin e anketimit të mendimit publik rezultatet e të cilit janë një vlerë e vërtetë e shtuar e kësaj ankete.
Në fund, Departamenti për Reformat e Administratës Publike dëshiron të shpreh falënderimin e tij ndaj të gjithë kolegëve të tyre në Mision të cilët kontribuuan në publikimin e kësaj ankete.
Ky raport për rezultatet e anketës për Implementimin e Procesit të Decentralizimit, nëntor 2008 është përgatitur nga Dikasteri për Reformat në Administratën Publike në Organizatën për Siguri dhe Bashkëpunim në Evropë – Misioni i Monitorues në Shkup, i përbërë nga:
Z-ri. Alessandro Tedesco, Ushtrues detyre Udhëheqës i Departamentit të Reformave të Administratës Publike
Z-nja. Maja Subotiq, Oficer Nacional për Reformat e Administratës Publike
Z-ri. Aqim Emurli, Oficer Nacional për Reformat e Administratës Publike
Z-ri. Zage Filipovski, Oficer Nacional për Reformat e Administratës Publike
Z-ri. Lirim Dalipi, Oficer Nacional për Reformat e Administratës Publike
Z-ri. Aleksandar Shumkovski, Oficer Nacional për Reformat e Administratës Publike
Z-nja. Kristina Jovanova, Projekt Asistente
Hyrje
Hulumtimi i vitit 2008 rreth decentralizimit paraqet një vayhdimësi të hulumtimeve të njëjta të botuara në vitet 2006 dhe 2007, respektivishtë.
Dikasteri për reformat e Administratës Publike i Misionit Monitorues të OSBE-së në Shkup, kërkonte një eksperiencë të veçantë në analizimin e zhvillimit lidhur me decentralizimin, dhe ky hulumtim paraqet një kontribut plotësues për palët e interesuara për disa aspekte të veçanta të procesit të decentralizimit .
Kz hulumtim u zbatua midis muajve korrik dhe nëntor të vitit 2008, dhe baza e saj janë rezultatet për hulumtimet në terren të zbatuara prej Oficerëve të OSBE-së në të gjitha njësitë e vetëqeverisjes lokale në mbarë vendin.
Një tërësi prej 99 pyetjeve të përpiluara nga ekipi i OSBE-së janë dërguar deri tek departamentet relevante komunale; përgjigjet janë grumbulluar dhe përpunuar në një bazë të të dhënave duke përfshirë një hyrje (input) prej më tepër se 84% të komunave.
Të dhënat e grumbulluara prej njësive të vetëqeverisjes lokale janë kompletuar nga rezultatet e anketës së realizuar me qytetarët nëpërmjet telefonit me ndihmën e agjencionit Brima Gallup – Shkup dhe të implementuar me një masë prej 1.408 personave gjatë tetorit 2008.
Komponenti i anketës për mendimin publik të vitit 2008 dallon nga hulumtimi i vitit të kaluar pasi që numri i pyetjeve është shtuar në mënyrë të dukshme (pothuajse përgjigjet me madhësinë e pyetësorit të dorëzuar te administratat komunale).
Për më tepër, masa e anketuar është strukturuar në mënyrë të shtresuar, gjegjësisht është bërë zgjidhja e caqeve me interes të drejtpërdrejtë në shërbimet komunale në fjalë (p.sh. mësuesit, nxënësit dhe prindërit e tyre në pjesën e edukimit, afaristët lokal për tekstin lidhur me zhvillimin ekonomik lokal, etj).
Përbërja e masës së anketuarështë theksuar në secilin kapitull.
Qeverisja lokale ngërthen në vete një varg të çështjeve të ndryshme.
Ky studim fokusohet në gjashtë sfera të hulumtuara të cilat OSBE-ja konsideron se janë në mesin e atyre më relevancë për procesin vijues të decentralizimit.
Pesë prej tyre (planifikimi urbanistik, shërbimet komunale, arsimi, financat komunale dhe zhvillimi ekonomik lokal) gjithashtu kanë qenë çështje e vlerësimit në botimet e mëparshme të humlumtimit, përderisa kapitulli i kulturës është njëra nga risitë e hulumtimit të këtij viti.
Siç ishte rasti edhe në hulumtimet e viteve 2006 dhe 2007, metodologjia e përdorur në këtë studim është e përpiluar që të mundësojë informata për vlerësimet e brendshme të situatës nga udhëheqësit komunal dhe administrata komunale dhe gjithashtu të testojë se deri ku ata kuptojnë pasqyrën e përgjithshme të fakteve dhe elementeve të reformave rrjedhëse.
Rezultatet e tilla krahasohen me vështrimet e qytetarëve për punën e kryer të komunës, me përpjekje që të testojmë perceptimin e decentralizimit – dhe qeverisjes lokale në përgjithësi – të shfrytëzuesve përfundimtar të shërbimeve komunale.
Të dhënat e prezantuara në këtë raport nuk kanë për qëllim krahasimin e tyre me statistikat zyrtare të qeverisë së shtetit nikoqir ose burimeve të tjera.
1. Kultura
1.1 Informata mbështetëse dhe korniza ligjore
Kultura është segment i cili nuk ka qenë i përfshirë në dy hulumtimet paraprake të OSBE-së, dhe prandaj ky kapitull do të fokusohet në disa çështje lidhur me decentralizimin në sferën e kulturës siç janë transferimi i mjeteve, personelit, pajisjes kuadrit dhe fondeve si edhe të marrëdhënieve midis komunave dhe Ministrisë së kulturës.
Ky kapitull gjithashtu do të përfshijë një pasqyrë të kulturës në nivel lokal, prej zhvillimeve në kornizën ligjore1 deri te të arriturat kryesore në nivel në terren, dhe në inkuadrimin e anëtarëve të grupeve etnike në mbarë shtetin në institucionet kulturore dhe aktivitetet nëpërmjet të Komisionit për marrëdhënie ndërmjet komuniteteve (CICR).
Ruajtja e trashëgimisë kulturore, festimi i ndodhive të veçanta dhe përkujtimi i personave të rëndësishëm për kulturën dhe historinë e komunave janë këndvështrime të cilat do ti eksploatojë ky kapitull, si edhe mundësitë e barabarta për të shprehurit, kultivimin dhe afirmimin e identiteteve kulturore të komuniteteve.
1.2 Rezultatet për kulturën
Rezultatet e hulumtimit tregojnë se organizimi i evenimenteve kulturore kryesisht zbatohet në komunat që tanimë kanë qendra kulturore, kryesisht të vendosura në komunat urbane.
Qeveria qendrore, që domethënë Ministria e kulturës, vazhdon të kontrollojë mjete kulturore, qendrat kulturore dhe personelin në 64.3% të komunave.
Vetëm 35.7% prej atyre komunave të cilat kanë qendra kulturore u përgjigjën se Ministria ka transferuar këtë kompetencë, mjetet dhe personelin pranë komunave.
Kur këta komuna u pyetën se pse Ministria e kulturës nuk ju ka dhënë atyre mjete që ata të menaxhojnë me ta, shumica e tyre, 66.7%, janë përgjigjur se ky ishte një vendim që është sjellur nga qeveria qendrore pa dhënë arsyen se pse.
Politikat kulturore në nivel lokal në vitin 2008 ishin krahasuar me aktivitetet në vitin 2007.
Tabela më poshtë tregon se pothuajse gjysma e këshillave komunal në vend nuk kanë miratuar planin vjetor për kulturën në vitin 2007.
Prej atyre të cilët kanë miratuar një plan vjetor për kulturën, secila komunë mesatarisht ka implementuar vetëm rreth 15% të planit.
Tabela tregon një rritje të vogël të interesit për kulturën në vitin 2008.
Sa më tepër, 44% të komunave të intervistuara u përgjigjën se ata kishin përcaktuar fonde në buxhetet e tyre për aktivitete kulturore, duke përfshirë prej festivaleve folklorike dhe ekspoziturave artistike deri në botimin e materialeve të promovimit dhe shënimin e evenimenteve dhe personaliteteve historike.
Kur u pyetëm se në çfarë mënyrë ishin paguar këta fonde, 18% u përgjigjën nëpërmjet të procedurave tenderuese, 29% nëpërmjet të kontaktit të drejtpërdrejtë me shoqata kulturore dhe OJQ, 50% të komunave kishin implementuar vetë aktivitetet e tyre dhe vetëm 3% kishin hyrë në Partneritet Publiko Privat për implementimin e aktiviteteve dhe evenimenteve kulturore.
Kultura lokale mundëson një ndjenjë të identitetit për komunitetet dhe banorët rural.
Ky identitet lehtëson mirëkuptimin e rëndomtë, traditat dhe vlerat, të gjitha të dedikuara për identifikimin e aksion planeve për përmirësimin e mirëqenies.
Përkundër faktit se 62% të komunave ishin përgjigjur se ata kishin përcaktuar ndonjë person përgjegjës për kulturën, kultura lokale rrallë shikohet që të luajë ndonjë rol të rëndësishëm në zhvillimin e rezultateve.
Në vend të kësaj, kultura shpesh shikohet si një produkt i një rajoni të veçantë dhe e varur nga ndihma financiare nga qeveria qendrore.
Ky kapitull gjithashtu ka për qëllim të jep një pasqyrë për diversitetin etnik në shtet dhe në aspektin e aktiviteteve kulturore të shikohet se në çfarë masë kjo kompetencë ka qenë implementuar nga autoritetet e vetëqeverisjes lokale.
Komunat me më së paku 20% të popullatës e cila nuk i takon grupit kryesor etnik prezent në territorin e tyre ishin të vlerësuara për aftësitë e tyre për implementimin e aktiviteteve duke pasur parasysh prapavijën e tyre multietnike, dhe të shikohet se a thua iniciativat kulturore në komunat multietnike janë shqyrtuar nga Komisioni për marrëdhënie ndër komuniteteve për të siguruar pjesëmarrjen e të gjitha komuniteteve në jetën kulturore.
Në 22 komunat, të cilat kishin themeluar këta komisione, iniciativat kulturore të iniciuara nga këshillat komunal përkatës ishin shqyrtuar nga CICR vetëm në 28% të rasteve.
1.3 Mendimi publik për kulturën
Ky hulumtim ka si qëllim një mendim publik të zbatuar në të gjithë shtetin me qëllim që të shikohet se çka qytetarët mendojnë lidhur me çështjen e kulturës dhe çka ata dëshirojnë që komuna e tyre të bëjnë më tepër lidhur me çështjen në fjalë.
Duhet që të theksohet se duhet verifikuar se a thua mendimi publik parasheh se decentralizimi ka bërë ndonjë ndryshim në këtë sferë dhe lidhur me këtë çështje, 55% të personave të intervistuar shfaqën kënaqësi prej aktiviteteve kulturore në komunat e tyre përkatëse që nga fillimi i decentralizimit, përkundër 45% të atyre të cilët kishin mendim negativ.
Margjina ishte shumë më e lartë se sa kur qytetarët ishin të pyetur se a thua kishte më shumë evenimente kulturore se sa përpara, 52.8% mendonin se decentralizimi ka sjellë më tepër evenimente kulturore se sa që ata kishin pasur më parë, përkundë atyre 23.4% përlind të cilët mendonin se para decentralizimit kultura ka qenë më prezent në komunën e tyre.
Përgjigjet në pyetjen se çka më shumë do të kishin dashur ata prej komunës së tyre në aspektin e asaj që kultura të ishte më heterogjene.
Angazhimi i personave të rij në kulturë dhe numri i shtuar i evenimenteve kulturore dominonte me më tepër se 40% secili.
Kjo ishte e ndjekur nga ndërtimi i objekteve kulturore dhe sportive me më shumë se 18% të qytetarëve të intervistuar.
1.4  Konkludime dhe rekomandime
Kultura është një kompetencë e cila edhe më tutje konsiderohet si e centralizuar edhe përkundër dispozitave ligjore të cilat rrjedhin nga Ligji mbi kulturën4 i cili mundëson bazat për komunat që të themelojnë institucione kulturore dhe të organizojnë aktivitete të ndryshme kulturore.
Duke u bazuar në rezultatet e hulumtimit, kultura nuk rangohet lartë në prioritetet e njësive të vetëqeverisjes lokale.
Edhe më tutje ekzistojnë mjete kulturore të cilat duhet të decentralizohen nëpër të gjithë vendin.
Shpërndarja e tyre do të mundej në mënyrë të dukshme të përforcojë zhvillimin kulturor.
Kultura duhet të trajtohet si një pjesë përbërëse e zhvillimit lokale.
Ashtu si edhe në nivel lokal, kultura është e lidhur me krijimin e vendeve të punës dhe të ardhurave në nivel lokal gjithashtu.
Pa marrë parasysh se a në qytetet ose në zonat rurale, kultura është bërë një komponentë thelbësore në cilësinë e jetës, dhe prandaj duhet që të mos anashkalohet nga palët e interesuara të involvuar në procesin e decentralizimit.
Kultura lokale paraqet mendime unike për ekonominë e bazuar lokale dhe zhvillimet e tjera.
Është kruciale për ata të cilët ushtrojnë detyrat për zhvillimin e komunitetit që të kenë parasysh rëndësinë e kulturës në përpjekjet për të përmirësuar rrethin në të cilin jetojmë.
Duke ju kushtuar vëmendje vlerave kulturore, traditave dhe faktorëve të lidhur me ta, munden të arrihen përpjekje më efikase dhe më efektive të zhvillimit.
Kultura lokale mund të shërbejë si bazë për zhvillimin.
Përpjekjet e tilla mund të shërbejnë për promovimin e identitetit lokal, gjuhëve dhe kulturave të minoriteteve.
Përpjekjet munden të përqendrohen në ruajtjen ose promovimin e kulturës, por gjithashtu munden edhe të shfrytëzojnë kulturën me qëllim që të mobilizojnë popullatën vendore.
Shembuj të ruajtjes së kulturës ose përpjekje për përqendrimin në kulturë shpesh herë shihen lidhur me turizmin.
Kjo përfshin rinovimin e fshatrave (rehabilitimi arkitektural, etj), theksimin e trashëgimisë arkitekturale të rajonit (restaurimi i vendeve historike për të shërbyer si pikat tërheqëse për turistët), vendet kulturore (qendrat lokale të trashëgimisë, evenimentet kulturore tradicionale), shkathtësitë tradicionale për manifakturë dhe shkathtësitë artistike (zhvillimi i industrisë dhe punësimit i bazuar në prodhimin e produkteve të cilat janë simbolike për kulturën lokale) dhe argëtimet të bazuara në kulturën dhe shpërndarja kulturore (organizimi i aktiviteteve kulturore, festivaleve, ekspozitave të përhershme).
Mundësimi i lidhjes lokale dhe bazave kulturore për zhvillim është i rëndësishëm.
Përpjekjet për zhvillim të cilat fokusohen në kulturë mundësojnë një mekanizëm për lidhjen e banorëve lokale me proceset e zhvillimit.
Nëpërmjet të përpjekjeve të tilla, banorët lokal mund të inkurajojnë zhvillimin i cili ruan dhe promovon kulturën e tyre.
Kjo në veçanti është me rëndësi në përpjekjet për zhvillim të cilat kërkojnë që të shtojnë pjesëmarrjen lokale, vullnetarizmin dhe aksionin e komunitetit.
Këta përpjekje shërbejnë si një bazë për zhvillim, por gjithashtu shërbejnë edhe për ruajtjen e traditave kulturore dhe mënyrave të jetesës.
Sa më tepër, format e tilla të zhvillimit theksojnë rëndësinë e kulturës rurale dhe identifikimin e roleve të tyre në formimin e shoqërisë më të gjerë.
Më së fundi, nëpërmjet të zhvillimeve të tilla, përforcohen identiteti i komuniteteve dhe kulturor dhe përforcohen identitete kolektive.
Një veprim i tillë i ndërsjellët mund të dërgojë deri te një gjendje e për mirësuar e komunitetit dhe mirëqenies sociale.
2. Arsimi
2.1. Hyrje
Procesi i decentralizimin në arsim solli një dallim të qartë të roleve , të të drejtave dhe përgjegjësive të autoriteteve në nivel qendror dhe lokal.
Ky proces mundëson pjesëmarrje më të madhe të komuniteteve lokale në proceset e vendimmarrjes, menaxhim më aktiv dhe më transparent të shkollave nëpërmjet të involvimit më të madh të palëve të interesuara dhe kontroll më efikase mbi punën dhe aktivitetet në shkollë dhe cilësinë e të mësuarit.
Së fundi, mundëson që komunat të menaxhojnë mjetet financiare të shpërndara për arsimimin.
Ky kapitull përfshin disa çështje të lidhura me qeverisjes lokale dhe arsimimin siç janë mekanizmat e vendimmarrjes në nivel shkollor, marrëdhëniet dhe bashkëpunimi midis shkollave, komunave dhe organeve shtetërore, nivelin e qasjes së informatave dhe komunikimeve nga ana e të gjitha palëve të interesuara, shkallën e involvimit të mësimdhënësve dhe prindërve në menaxhimin e shkollës, marrëdhëniet midis drejtorëve të shkollave dhe këshillave shkollore.
Të gjitha temat do të trajtohen nga dy perspektiva, edhe atë që mendimet e komunave do të krahasohen me mendimet e qytetarëve.
2.2. Korniza ligjore
Neni 22 i Ligjit për vetëqeverisjen lokale qartë thekson kompetencat në sferën e arsimimit.
Arsimi fillor dhe ai i mesëm janë gjithashtu të rregulluar me Ligjin për arsimimin primar dhe amendamentet e tij, Ligjin për arsimimin sekondar dhe amendamentet e tij, Ligjin për Inspektoratin shtetëror për arsim, dhe Ligjin për financimin e njësive të vetëqeverisjes lokale dhe Ligjin për byronë për zhvillimin e arsimit.
Që të dyja, edhe shkollimi fillor edhe ai i mesëm, u bënë kompetenca të komunës që nga korriku i vitit 2005.
Transferimi përfshin pronësinë e komunës mbi ndërtesat shkollore dhe pronës tjetër të lidhur me shkollimin fillor dhe të mesëm, si edhe përgjegjësinë për mirëmbajtjen e objekteve të tilla, rekrutimin e personelit arsimor, emërimin dhe shkarkimin e drejtorëve të shkollës, pagesën e rrogave për personelin ndihmës së bashku me logjistikën e transportit dhe vendosjen e nxënësve nëpër internatet.
Arsimi i decentralizuar përfshin edhe pjesëmarrjen dhe koordinimin e shumë palëve të interesuara siç janë Njësitë e vetëqeverisjes lokale (NJVL), drejtorët e shkollave, prindërit dhe nxënësit në nivel lokal, dhe Ministrinë e arsimit (MeA) dhe degët e saja në nivel nacional ashtu siç është përshkruar në legjislacionin e lartpërmendur.
Kompetencat e arsimimit fillor dhe të mesëm (përfshirë këtu edhe financimin) janë transferuar13 në korrik të vitit 2007 në nivel lokal në të gjitha komunat të cilat u futen në fazën e dytë të decentralizimit fiskal, konform Ligjit për financimin e njësive të vetëqeverisjes lokale.
Kjo do të thotë shpërndarje e bllok granteve të cilat mbulonin rrogat e mësimdhënësve dhe fondet për mirëmbajtjen e shkollave.
Gjatë procesit të decentralizimit, bllok grantet nuk mundet të jenë më të ulëta se ekuivalenti i fondeve të shpërndara në buxhetin shtetëror gjatë fazës së parë të decentralizimit.
Komunat të cilat edhe më tutje nuk kanë hyrë në fazën e dytë të decentralizimit fiskal vazhdojnë të përdorin formulën e përkohshme për financimin, gjegjësisht rrogat e mësimdhënësve në shkollat fillore dhe shkollat e mesme, shpenzimet për mirëmbajtjen e ndërtesës shkollore dhe për transportimin e nxënësve edhe më tutje jepen nga autoritetet qendrore siç ka qenë edhe më parë.
2.3. Gjendja momentale
Edukimi edhe më tutje mbetet si çështje kruciale madje edhe pas tre vjetëve të fillimit të procesit të decentralizimit.
Komunat në përgjithësi i kushtojnë vëmendje kësaj çështjeje dhe mundohen të konsolidojnë atë në mënyrë që ta bëjnë menaxhimin më të mirë në nivel lokal dhe të mundësojnë shërbime më të mira në sferën e edukimit, edhe pse rezultatet dallojnë qartë midis njësive të ndryshme të vetëqeverisjes lokale.
Qytetarët e perceptojnë arsimimin e decentralizuar si një proces i cili mundet të sigurojë llogaridhënie, transparencë, cilësi, barazi dhe efikasitet.
Shumica e palëve të interesuara (nëpunësit shkollor, kryetarët e komunave, anëtarët e këshillave zgjedhore, drejtorët, prindërit, mësimdhënësit, nxënësit dhe të tjerët) edhe më tutje tregojnë pak mirëkuptim për të drejtat, rolet dhe përgjegjësitë e tyre në këtë proces.
Ekziston një ndjenjë e përbashkët e anëtarët e këshillave shkollore, këshillave të prindërve, prindërit, mësimdhënësit dhe qytetarët në përgjithësi janë margjinalizuar nga udhëheqja komunale ku e njëjta ndjenjë vlen edhe për Njësitë e vetëqeverisjes lokale lidhur me trajtimin e tyre nga ana e qeverisë qendrore (MeA).
Mungesa e qasjes deri te informatat dhe komunikimi midis palëve të interesuara gjithashtu ka qenë veshtuar nëpërmjet të implementimit të procesit të decentralizimit (Ananiev, 2008).
Ndryshime të tjera ndodhën në shkollimin fillor dhe të mesëm; qëndrimi i domosdoshëm në shkollimin fillor u zgjat edhe për një vit (prej tetë në nëntë vjet) për të gjithë nxënësit prej moshës gjashtë deri në pesëmbëdhjetë vjet.
Arsimimi i mesëm tani është i detyrueshëm për të gjithë nxënësit të cilët e mbarojnë klasën e nëntë të shkollës fillore.
Këta ndryshime paraqesin përpjekje shtesë për komunat që të punojnë dhe me efikasitet të menaxhojnë arsimimin fillor dhe të mesëm.
2.4. Rezultatet nga anketimi i komunave
Hyrja në fazën e dytë të decentralizimit shpien komunat që të parashikojnë shkallë më të lartë në menaxhimin e çështjeve të lidhura me arsimin.
Obligimet financiare që rrjedhin prej shpërndarjes së rrogave tani nën pagesën e komunës janë të kombinuara me menaxhimin e pronësisë dhe personelit.
Për të arritur këtë, komunat themelojnë një njësi administrative, e plotësuar me personel të kualifikuar, e cila merret vetëm me arsimin si kompetencë.
Në pyetjen e anketës “A thua komuna e juaj deri tani ka themeluar ndonjë njësi administrative për arsimimin”?, 45% e komunave u përgjigj me “po”, përderisa 55% me “më tutje jo”.
Kjo tregon se procesi i themelimit të njësive administrative edhe më tutje nuk është kompletuar (shiko figurën 1.)
Rezultatet e anketimit tregojnë gjithashtu se prej të gjitha komunave të cilat kanë themeluar njësitë administrative, 70% prej tyre janë njësi urbane, ndërsa vetëm 30% janë njësi rurale.
Mund të kuptohet se madje edhe pse disa prej komunave rurale kanë hyrë në fazën e dytë të procesit të decentralizimit, ata edhe më tutje nuk janë në gjendje që të krijojnë njësi të tilla të arsimit brenda administratës së tyre (shiko Figurën 2).
Në linjën e legjislacionit më të ri të miratuar në sferën e arsimit në nivel shkollor,palët e interesuara (Këshillat shkollore) tanimë luajnë një rol më të rëndësishëm se sa që kanë pasur më parë.
Amendamentet e ligjeve për arsimimin fillor dhe të mesëm , dhe që rrjedhin prej Ligjit për Vetëqeverisjen lokale (2002), re-definuan rolet e këshillit shkollor duke autorizuar atë me autorizime që të emërojë dhe shkarkojë drejtorin e shkollës17, të përcaktojë buxhetin dhe të miratojë statutin e shkollës.
Prej kësaj, kontaktet e rregullta me drejtorët dhe me anëtarët e këshillave shkollore janë të nevojshme me qëllim që të sigurojnë menaxhim cilësor të arsimimit.
Në pyetjen “Sa shpesh komuna e juaj takohet me drejtorët e shkollave dhe me anëtarët e këshillit shkollor”?, 8% të komunave deklaruan se çdo ditë dhe 42% thanë një herë në vit, ndërsa 25% secili u përgjigjën se ata takohen secilën javë dhe një herë në muaj gjegjësisht (shiko Figurën 3).
Informatat kthyese për vlerësimin e drejtorëve të shkollave dhe këshillat shkollore janë shumë pozitiv.
Shtatëdhjetë e një përqind të komunave me kontakte ditore me palët e interesuara të shkollave vlerësojnë veprimin tyre si të “shkëlqyeshëm”.
Në anën tjetër, komunat me kontakte më të rralla me menaxhmentin e shkollave vlerësojnë punën e tyre si “jo të mirë” në 70% të rasteve, ku vetëm në 10% të rasteve ata vlerësojnë punën e tyre si të “shkëlqyeshme” (më shumë detaje në Figurën 4).
Lidhur e pyetjen “A mendoni se palët e interesuar në nivel shkollor (drejtorët, anëtarët e këshillave shkollore, mësimdhënësit dhe prindërit) i dinë të drejtat, rolet dhe përgjegjësitë e tyre”?, 79% të komunave janë përgjigjur në mënyrë pozitive, përderisa 21% kanë deklaruar se niveli i palëve të interesuara shkollore nuk i dinë të drejtat, rolet dhe përgjegjësitë e tyre (Figura 5).
Kjo nuk domethënë se NJVL nuk duhet të vazhdojnë të promovojnë drejtat, rolet dhe përgjegjësitë e palëve të interesuara shkollore.
Komunat gjithashtu janë pyetur rreth asaj se “Cilat palë të interesuara kërkojnë trajnime për çështjet e arsimimit dhe decentralizimit”?
Rezultatet tregojnë se 40% të komunave mendojnë se Këshillat shkollore kanë nevojë për trajnime shtesë për përforcimin e kapaciteteve, 25% mendojnë se mësimdhënësit kanë nevojë për trajnim, 20% identifikojnë sekretarët e shkollave, përderisa drejtorët e shkollave konsiderohen se kanë më pak nevojë për trajnime (shiko Figurën 6).
Një prej argumenteve në favor të arsimimit të decentralizuar (Levitas, 2002) kanë të bëjnë me efikasitetin dhe efektivitetin e menaxhimit dhe të depolitizimit të sistemit të arsimimit.
Mendohet se, pasi që ministritë nacionale janë më larg shkollave se sa që janë autoritetet lokale, shumë vendime në nivel lokal janë marrë sipas përkatësisë partiake dhe ndikimit të tyre.
Vendimet e miratuara nga niveli qendror lidhur me çështjet e arsimimit në nivel lokal dhe eksperienca me çështjet e tjera para procesit të decentralizimit, gjithashtu tregoi se sistemi i arsimimit ishte shumë i centralizuar dhe politizuar.
Përgjigjet në pyetjet “Pasi që procesi i decentralizimit filloi, ndikimi i politikave në arsim është shtuar, zvogëluar ose është i njëjtë siç ka qenë më parë”? tregoi se 47% të komunave mendojnë se ndikimi i politikës në arsim është “zvogëluar” prej kur ka filluar procesi i decentralizimit, 13% prej tyre mendojnë se ndikimi është “zmadhuar”, përderisa 40% thonë se niveli i ndikimit “ka mbet i pandryshuar”, (shiko Figurën 7).
Të pyetur lidhur me marrëdhëniet e tyre me Ministrinë e Arsimit dhe degëve të saj, 45% të komunave u përgjigjën se ata kanë marrëdhënie të “dobëta” me autoritetet qendrore, 34% raportuan se kanë marrëdhënie të “mira” me MA, derisa 21% kanë marrëdhënie të “shkëlqyeshme” me Ministrinë (shiko më shumë detaje në figurën 8).
Informatat kthyese për marrëdhëniet me degët e tjera të MA janë kryesisht më shumë pozitive se sa shifrat e lidhura në mënyrë të drejtpërdrejtë me Ministrinë e Arsimit.
Të gjitha këta degë nuk janë të decentralizuara, por janë të menaxhuara nga qeveria qendrore (Ministria e Arsimit).
Komunikimi me Ministrinë përkatëse nuk duket sikur dallon nga ndikimet politike: komunat ku kryetarët e komunave ndajnë prapavijën njëjtë me qeverinë aktuale duket sikur kanë marrëdhënie më të mira me Ministrinë e arsimit (73% kanë “marrëdhënie të mira me MA” dhe 27% kanë marrëdhënie të shkëlqyeshme) krahasuar me të dhënat e përgjithshme (Figura 9).
Komunat më në fund u pyetën lidhur me pajisjet e dëshiruara për livrimin e shërbimeve më të mira në arsimin fillor dhe të mesëm.
Pesëdhjetë e pesë përqind të komunave mendojnë se ata edhe më tutje duhet të përforcojnë kapacitetet e organeve në nivel shkollor (gjegjësisht drejtori, këshilli shkollor dhe këshilli i mësimdhënësve), ndërsa 30% thonë se duhet të jepen më shumë fonde prej buxhetit të tyre komunal (shiko Figurën 10).
2.5. Rezultatet nga anketimi i qytetarëve
Përveç të dhënave të fituara prej komunave, anketa gjithashtu përfshin edhe mendimin e qytetarëve për çështjet lidhur me arsimin dhe decentralizmin.
Pesëqind e njëzet e pesë qytetarë ishin anketuar me një pyetësor të ngjashëm me atë që u realizua me komunat, me qëllim që të krahasojmë rezultatet e fituara prej komunave e pritjet e shfrytëzuesve përfundimtar të shërbimeve të arsimit.
Qytetarët u pyetën të komentojnë për perceptimet në procesin e decentralizimit që nga fillimi i tij, dhe në veçanti a thua menaxhimi i kompetencës së arsimit në nivel lokal se a thua është përmirësuar, nuk është përmirësuar ose qëndron si ka qenë më para.
Rezultatet janë si vijon: 50% deklaruan se menaxhimi i arsimit në nivel lokal është “përmirësuar”, 14% se “nuk është përmirësuar” dhe 29% ka mbet “si ka qenë më parë” (shiko Figurën 11).
Qytetarët mendojnë se bashkëpunimi midis komunave dhe shkollave është përmirësuar nga fillimi i procesit të decentralizimit, sepse 58% të qytetarëve të anketuar mendojnë se bashkëpunimi është i mirë, 17 shkëlqyeshëm, ndërsa vetëm 11% mendojnë se bashkëpunimi është i dobët (shiko Fig. 12).
Pyetja e njëjtë që ju parashtrua komunave rreth kërkesave për përmirësimin e shërbimeve të ofruara fituam rezultatet vijues: pesëdhjetë e nëntë përqind të qytetarëve mendojnë se duhet të jepen më shumë fonde prej buxhetit të tyre komunale qëllim që ofrojnë shërbime më të mira në sferën e arsimit fillor dhe të mesëm, ndërsa 21% thonë se duhet të përforcojnë kapacitetet e organeve në nivel shkollor.
2.6. KONKLUDIME DHE REKOMANDIME
Decentralizimi në arsim, si një varg i vazhdueshëm dhe kreativ i ndryshimeve dhe aksioneve, duhet të analizohet nën pika të ndryshme të vështrimit; transferimi dhe implementimi i disa kompetencave të arsimit nga qeveria qendrore te qeveria lokale, ekzistimit të autonomisë më të madhe në nivel të shkollave, vlerësimin e qytetarëve për shërbimet e arsimit dhe më në fund, por jo më pak e rëndësishme, marrëdhëniet midis tre niveleve kryesore të palëve të interesuara në procesin e arsimimit gjegjësisht, niveli qendror, niveli lokal dhe niveli shkollor.
Kur bisedojmë për decentralizimin e arsimit, menaxhimit komunal dhe menaxhimit të shkollave duhet t’ju jepet dimension relevant.
Drejtorët duhet të menaxhojnë shkollat e tyre në bashkëpunim të ngushtë me këshillat shkollore.
Atyre duhet t’ju jepen përgjegjësitë kryesore të këshillave shkollore sikur është parashikuar me legjislacionin për shkollimin fillor dhe të mesëm dhe, mbi të gjitha, ata duhet të jenë nën mbikëqyrjen e autoriteteve lokale (komunave).
Faktikisht, organet kryesore në të gjithë ciklet janë këshillat shkollore, struktura e tyre e përbërë prej përfaqësuesve të mësimdhënësve, pedagogëve dhe shoqërive profesionale; prindërve; vetëqeverisjes lokale si edhe përfaqësuesve të Ministrisë së Arsimit dhe shkencave.
Për përforcimin e përgjegjësive të të gjithë palëve të interesuara në nivel shkollor dhe në kontekst të bashkëpunimit me vetëqeverisjen lokale dhe komunitetin e gjerë, Këshilli Shkollor duhet të ketë rol kryesor në menaxhimin e shkollës; struktura dhe funksionet e tyre janë të përcaktuar me Ligj.
Korniza ligjore është e orientuar të minimizojë ndikimin politik, duke konsideruar që këshillat shkollore të operojnë në mënyrë efektive.
Konkludimet dhe rekomandimet kryesore janë si vijojnë:
Tre vjet pas fillimit të procesit të decentralizimit, palët e interesuara i dinë të drejtat, rolet dhe përgjegjësitë e tyre, gjë që nuk ishte më parë.
Autoritetet lokale tregojnë seriozitet në aspektin e menaxhimit me arsimin në mënyrë më të mirë të mundshme.
Dëshmi për këtë është themelimi i njësive administrative nga shumica e komunave (55%), të cilat merren në mënyrë specifike vetëm me çështjet e arsimit.
Kjo përqindje pritet të rritet në të ardhmen e afërt duke ndjekur shembujt a tyre të cilët kanë themeluar njësitë;
Autoritetet lokale duhet të intensifikojnë komunikimet dhe kontaktet e tyre me drejtorët e shkollave, me anëtarët e këshillit shkollor dhe mësimdhënësit, me qëllim që të rrjedhja e informatave midis të gjithë personave të involvuar të qarkullojë vazhdimisht;
Komunat duhet më tutje duhet të përpiqen të përforcojnë kapacitetet e palëve të interesuara në nivel shkollor, duke mundësuar trajnime dhe aktivitete të tjera të ngritjes së kapaciteteve për të ngritur njohuritë e tyre dhe të kuptuarit e të drejtave, roleve dhe përgjegjësive të tyre në përputhje me arsimimin dhe decentralizimin.
Edhe pse qytetarët u përgjigjën që ata i dinë të drejtat, rolet dhe përgjegjësitë e tyre (79%), përforcimi i kapaciteteve të palëve të interesuara në nivelet shkollor edhe më tutje është e nevojshme (40% të NJVL mendojnë se këshillat shkollore kanë nevojë për trajnime shtesë për ngritjen e kapaciteteve);
Ndikimi politik në menaxhimin e arsimit duhet të minimizohet dhe të neutralizohet me të gjitha mjete.
Njëri prej argumenteve në favor të arsimimit të decentralizuar i referohet efikasitetit dhe efektivitetit të menaxhimit dhe të depolitizimit të sistemit edukativ.
Bindjet para decentralizimit ishin se sistemi arsimor është i politizuar dhe se me decentralizimin do të sigurohej depolitizimi;
Edhe pse shkollimi fillor dhe i mesëm është i menaxhuar nga niveli lokal, ekziston nevoja për bashkëpunim më të mirë midis komunave dhe Ministrisë se Arsimit (MA) dhe degëve të saja.
Rezultatet e anketës tregojnë se disa komuna edhe më tutje kanë marrëdhënie të dobëta me MA dhe kjo dërgon kah mos komunikimi kur procesi i decentralizimit të arsimit duhet që të plotësohet;
Komunat janë të vetëdijshme se ata duhet të përforcojnë kapacitetet e menaxherëve të shkollave, këshillave shkollore, këshillave të mësimdhënësve dhe palëve të tjera të interesuara në nivel shkollor por kjo duhet të aplikohet në praktikë, me shpërndarjen e më shumë fondeve prej buxhetit komunal për qëllime të edukimit.
Kjo ide ishte e mbështetur nga qytetarët kur i pyetëm pyetjen e ngjashme.
3. Shërbimet komunale
3.1. Prezantimi i përgjithshëm
Menaxhimi i mirë i ndërmarrjeve komunale nga komunat grumbullon një numër të përfitimeve për vetëqeverisjen lokale.
Komunat gjermane kanë eksperiencë në themelimin e kompanive publike profitabile siç janë qendrat për shëndet dhe banjat, kompanitë e transportit publik, menaxhimin e atraksioneve turistike.
Në shumicën e rasteve këta kompani janë gjenerator për zhvillimin ekonomik lokal.
Përcaktimi i çmimit dhe grumbullimi i pagesave (inkasimi) i taksave gjithmonë ka qenë sfidë në veçanti në shtetet në tranzicion.
>>>>>>> 8d06cfdd52160cf09f58b9c64f159ff07e719df4
